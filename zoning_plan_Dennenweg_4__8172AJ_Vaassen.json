{
    "address": {
        "display_address": "Dennenweg 4, 8172AJ Vaassen",
        "postcode": "8172AJ",
        "municipality": "Epe",
        "province": "Gelderland",
        "country": "Netherlands"
    },
    "zoning_documents": [
        {
            "id": "/akn/nl/act/gm0232/2020/omgevingsplan",
            "title": "Omgevingsplan gemeente Epe",
            "text": "# Regels\n\n## Hoofdstuk 1 ALGEMENE BEPALINGEN\n\n### Artikel 1.1 Begripsbepalingen\n\n#### Lid 1.\n\nBegripsbepalingen die, op de dag van de inwerkingtreding van de Omgevingswet, zijn opgenomen in de bijlage bij de Omgevingswet en in bijlage I bij het Besluit activiteiten leefomgeving, bijlage I bij het Besluit bouwwerken leefomgeving, bijlage I bij het Besluit kwaliteit leefomgeving, bijlage I bij het Omgevingsbesluit en bijlage I bij de Omgevingsregeling, zijn van toepassing op hoofdstuk 22 van dit omgevingsplan.\n\n#### Lid 2.\n\nBijlage III bij dit omgevingsplan bevat begripsbepalingen voor de toepassing van hoofdstuk 22 van dit omgevingsplan.\n\n## Hoofdstuk 22 ACTIVITEITEN\n\n### Afdeling 22.1 ALGEMEEN\n\n#### Artikel 22.1 Voorrangsbepaling\n\n##### Lid 1.\n\nDe regels in afdeling 22.2, met uitzondering van paragraaf 22.2.7.3, en afdeling 22.3 zijn niet van toepassing voor zover die regels in strijd zijn met regels in het tijdelijke deel van dit omgevingsplan, bedoeld in artikel 22.1, onder a, van de Omgevingswet.\n\n##### Lid 2.\n\nDe regels in afdeling 22.3 zijn niet van toepassing op een milieubelastende activiteit die als vergunningplichtig is aangewezen in hoofdstuk 3 van het Besluit activiteiten leefomgeving, voor zover voorschriften zijn verbonden aan:\n\na.  een voor de inwerkingtreding van de Omgevingswet onherroepelijke omgevingsvergunning voor een milieubelastende activiteit;\nb.  een omgevingsvergunning voor een milieubelastende activiteit die is aangevraagd voor de inwerkingtreding van de Omgevingswet en na de inwerkingtreding van die wet onherroepelijk wordt.\n\n#### Artikel 22.2 Overgangsrecht: gemeentelijke monumenten en voorbeschermde gemeentelijke monumenten\n\n##### Lid 1.\n\nVoor de toepassing van de artikelen 22.28, eerste en tweede lid, 22.38, 22.287, 22.288, 22.290 tot en met 22.293 en 22.295 wordt onder gemeentelijk monument respectievelijk voorbeschermd gemeentelijk monument ook verstaan een monument of archeologisch monument dat op grond van een gemeentelijke verordening is aangewezen respectievelijk waarop, voordat het is aangewezen, die verordening van overeenkomstige toepassing is.\n\n##### Lid 2.\n\nHet eerste lid is van toepassing:\n\na.  als het gaat om een aangewezen monument of archeologisch monument: zolang in dit omgevingsplan daaraan nog niet de functie-aanduiding gemeentelijk monument is gegeven; en\nb.  als het gaat om een monument of archeologisch monument waarop voordat het is aangewezen de verordening van overeenkomstige toepassing is: zolang in dit omgevingsplan daaraan nog niet de functie-aanduiding gemeentelijk monument is gegeven of dit omgevingsplan geen voorbeschermingsregel bevat vanwege het voornemen om die functie-aanduiding te geven.\n\n#### Artikel 22.3 Overgangsrecht: rijksbeschermde stads- en dorpsgezichten\n\nDe artikelen 22.28, derde lid, en 22.38, aanhef en onder b, zijn van overeenkomstige toepassing op een activiteit als bedoeld in die artikelonderdelen die wordt verricht op een locatie waarvoor een op grond van artikel 4.35, eerste lid, van de Invoeringswet Omgevingswet als instructie geldende aanwijzing als beschermd stads- of dorpsgezicht als bedoeld in artikel 35, eerste lid, van de Monumentenwet 1988 zoals die wet luidde voor de inwerkingtreding van de Erfgoedwet van kracht is, zolang in dit omgevingsplan aan die locatie nog niet de functie-aanduiding rijksbeschermd stads- of dorpsgezicht is gegeven.\n\n### Afdeling 22.2 ACTIVITEITEN MET BETREKKING TOT BOUWWERKEN, OPEN ERVEN EN TERREINEN\n\n#### Paragraaf 22.2.1 Algemene bepalingen\n\n##### Artikel 22.4 Maatwerkvoorschriften\n\n###### Lid 1.\n\nEen maatwerkvoorschrift kan worden gesteld over deze afdeling, met uitzondering van bepalingen over meet- en rekenmethoden.\n\n###### Lid 2.\n\nMet een maatwerkvoorschrift kan worden afgeweken van de artikelen in deze afdeling.\n\n#### Paragraaf 22.2.2 Verrichten van bouw- en sloopwerkzaamheden\n\n##### Artikel 22.5 Uitzetten rooilijnen, bebouwingsgrenzen en straatpeil\n\nMet het bouwen van een bouwwerk waarvoor een omgevingsvergunning voor een bouwactiviteit of een omgevingsplanactiviteit is verleend wordt, onverminderd de aan de vergunning verbonden voorschriften, niet begonnen voordat voor zover nodig:\n\na.  de rooilijnen of bebouwingsgrenzen op het bouwterrein zijn uitgezet; en\nb.  het straatpeil is uitgezet.\n\n##### Artikel 22.6 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n#### Paragraaf 22.2.3 Bouwen en in stand houden van bouwwerken\n\n##### Artikel 22.7 Repressief welstand\n\n###### Lid 1.\n\nHet uiterlijk van de volgende bouwwerken mag niet in ernstige mate in strijd zijn met redelijke eisen van welstand, beoordeeld volgens de criteria van de welstandsnota, bedoeld in artikel 12a, eerste lid, van de Woningwet, zoals dat artikel tot de inwerkingtreding van de Omgevingswet gold:\n\na.  een bestaand bouwwerk, met uitzondering van een tijdelijk bouwwerk dat geen seizoensgebonden bouwwerk is; en\nb.  een te bouwen bouwwerk waarvoor geen omgevingsvergunning voor een omgevingsplanactiviteit is vereist.\n\n###### Lid 2.\n\nHet eerste lid is niet van toepassing als het gaat om een in het tijdelijke deel van dit omgevingsplan, bedoeld in artikel 22.1, onder a, van de Omgevingswet, aangewezen gebied of bouwwerk waarvoor geen redelijke eisen van welstand van toepassing zijn.\n\n##### Artikel 22.8 Aansluiting op distributienet voor elektriciteit\n\n###### Lid 1.\n\nMet het oog op het waarborgen van de veiligheid is een voorziening voor het afnemen en gebruiken van elektriciteit in een bouwwerk aangesloten op het distributienet voor elektriciteit als de aansluitafstand niet groter is dan 100 m of groter is dan 100 m en de aansluitkosten niet hoger zijn dan bij een aansluitafstand van 100 m.\n\n###### Lid 2.\n\nHet eerste lid is niet van toepassing op het bouwen van een woonfunctie voor particulier eigendom of een drijvend bouwwerk.\n\n##### Artikel 22.9 Aansluiting op distributienet voor gas\n\n###### Lid 1.\n\nMet het oog op het waarborgen van de veiligheid is een voorziening voor het afnemen en gebruiken van gas in een bouwwerk aangesloten op het distributienet voor gas als:\n\na.  artikel 10, zesde lid, onder a of b, van de Gaswet op de aansluiting van toepassing is; en\nb.  de aansluitafstand niet groter is dan 40 m of groter is dan 40 m en de aansluitkosten niet hoger zijn dan bij een aansluitafstand van 40 m.\n\n###### Lid 2.\n\nHet eerste lid is niet van toepassing op het bouwen van een woonfunctie voor particulier eigendom of een drijvend bouwwerk.\n\n##### Artikel 22.10 Aansluiting op distributienet voor warmte\n\n###### Lid 1.\n\nMet het oog op het waarborgen van de veiligheid en de energiezuinigheid en de bescherming van het milieu is een te bouwen bouwwerk met een of meer verblijfsgebieden aangesloten op het in het warmteplan bedoelde distributienet voor warmte als:\n\na.  het in het warmteplan geplande aantal aansluitingen op het distributienet op het moment van de indiening van de aanvraag om een omgevingsvergunning voor een omgevingsplanactiviteit met betrekking tot een bouwwerk nog niet is bereikt; en\nb.  de aansluitafstand niet groter is dan 40 m of groter is dan 40 m en de aansluitkosten niet hoger zijn dan bij een aansluitafstand van 40 m.\n\n###### Lid 2.\n\nEen gelijkwaardige maatregel voor een aansluiting op het distributienet voor warmte heeft ten minste dezelfde mate van energiezuinigheid en bescherming van het milieu als wordt bereikt met de in het warmteplan voor die aansluiting opgenomen mate van energiezuinigheid en bescherming van het milieu.\n\n###### Lid 3.\n\nOnverminderd het vierde lid, zijn het eerste en tweede lid niet van toepassing op het bouwen van een woonfunctie voor particulier eigendom of een drijvend bouwwerk.\n\n###### Lid 4.\n\nAls voor de inwerkingtreding van de Omgevingswet op grond van artikel 9.2, tiende lid, van het Bouwbesluit 2012 voor een gebied een aansluitplicht op het distributienet voor warmte geldt, blijft die aansluitplicht voor dat gebied van toepassing.\n\n##### Artikel 22.11 Aansluiting op distributienet voor drinkwater\n\nMet het oog op het beschermen van de gezondheid is een voorziening voor het afnemen en gebruiken van drinkwater in een bouwwerk aangesloten op het distributienet voor drinkwater als de aansluitafstand niet groter is dan 40 m of groter is dan 40 m en de aansluitkosten niet hoger zijn dan bij een aansluitafstand van 40 m.\n\n##### Artikel 22.12 Aansluiting van afvoer huishoudelijk afvalwater en hemelwater\n\n###### Lid 1.\n\nMet het oog op het beschermen van de gezondheid ligt een ondergrondse doorvoer van een voorziening voor de afvoer van huishoudelijk afvalwater en hemelwater door een uitwendige scheidingsconstructie van een bouwwerk zoveel mogelijk haaks op de scheidingsconstructie.\n\n###### Lid 2.\n\nDe gebouwaansluiting van een voorziening voor de afvoer van huishoudelijk afvalwater en hemelwater op de op het eigen erf of terrein gelegen riolering of een andere voorziening voor afvoer van afvalwater is zodanig dat bij zetting de dichtheid van de aansluiting en de afvoer gehandhaafd blijft.\n\n###### Lid 3.\n\nEen terreinleiding waardoor huishoudelijk afvalwater wordt geleid:\n\na.  heeft geen vernauwing in de stroomrichting;\nb.  heeft een vloeiend beloop;\nc.  is waterdicht;\nd.  heeft een voldoende inwendige middellijn; en\ne.  bevat geen beer- of rottingput.\n\n###### Lid 4.\n\nBij maatwerkvoorschrift als bedoeld in artikel 22.4 kan in ieder geval worden bepaald:\n\na.  als voor de afvoer van huishoudelijk afvalwater een openbaar vuilwaterriool of een ander passend systeem als bedoeld in artikel 2.16, derde lid, van de Omgevingswet aanwezig is waarop kan worden aangesloten: op welke plaats, op welke hoogte en met welke inwendige middellijn de voor aansluiting van een voorziening voor de afvoer van huishoudelijk afvalwater op dat riool of systeem noodzakelijke perceelaansluitleiding bij de gevel van het bouwwerk of de grens van het erf of terrein wordt aangelegd;\nb.  als voor de afvoer van hemelwater een openbaar hemelwaterstelsel of een openbaar vuilwaterriool aanwezig is waarop kan worden aangesloten, en hemelwater op dat stelsel of riool mag worden gebracht: op welke plaats, op welke hoogte en met welke inwendige middellijn de voor aansluiting van een voorziening voor de afvoer van hemelwater op dat stelsel of riool noodzakelijke perceelaansluitleiding bij de gevel van het bouwwerk of de grens van het erf of terrein wordt aangelegd; en\nc.  of, en zo ja welke voorzieningen in de afvoervoorziening of de op het erf of terrein gelegen riolering moeten worden aangebracht om het functioneren van de afvoervoorzieningen, naburige aansluitingen en de openbare voorzieningen voor de inzameling en het transport van afvalwater te waarborgen.\n\n##### Artikel 22.13 Bluswatervoorziening\n\n###### Lid 1.\n\nMet het oog op het waarborgen van de veiligheid heeft een bouwwerk een toereikende bluswatervoorziening, tenzij de aard, de ligging of het gebruik van het bouwwerk dat niet vereist.\n\n###### Lid 2.\n\nDe afstand tussen de bluswatervoorziening en een brandweeringang als bedoeld in artikel 3.129 of 4.226 van het Besluit bouwwerken leefomgeving of, als deze niet aanwezig is, een toegang van het bouwwerk is ten hoogste 40 m.\n\n###### Lid 3.\n\nDe bluswatervoorziening is onbeperkt toegankelijk voor bluswerkzaamheden.\n\n##### Artikel 22.14 Bereikbaarheid bouwwerk voor hulpverleningsdiensten\n\n###### Lid 1.\n\nMet het oog op het waarborgen van de veiligheid ligt tussen de openbare weg en ten minste een toegang van een gebouw of ander bouwwerk voor het verblijven van personen een verbindingsweg die geschikt is voor voertuigen van de brandweer en andere hulpverleningsdiensten.\n\n###### Lid 2.\n\nHet eerste lid is niet van toepassing:\n\na.  op een gebruiksfunctie met een gebruiksoppervlakte van niet meer dan 1.000 m\u00b2 en een vuurbelasting van ten hoogste 500 MJ/m\u00b2, bepaald volgens NEN 6090;\nb.  op een bouwwerk met een gebruiksoppervlakte van niet meer dan 50 m\u00b2;\nc.  op een lichte industriefunctie alleen voor het bedrijfsmatig telen, kweken of opslaan van gewassen of daarmee vergelijkbare producten, met een permanente vuurbelasting van ten hoogste 150 MJ/m\u00b2, bepaald volgens NEN 6090;\nd.  als de toegang van het bouwwerk op ten hoogste 10 m van een openbare weg ligt; of\ne.  als de aard, de ligging of het gebruik van het bouwwerk geen verbindingsweg vereist.\n\n###### Lid 3.\n\nTenzij elders in dit omgevingsplan of een gemeentelijke verordening anders bepaald, heeft een verbindingsweg:\n\na.  een breedte van ten minste 4,5 m;\nb.  een verharding over een breedte van ten minste 3,25 m die geschikt is voor motorvoertuigen met een massa van ten minste 14.600 kilogram;\nc.  een vrijgehouden hoogte boven de kruin van de weg van ten minste 4,2 m; en\nd.  een doeltreffende afwatering.\n\n###### Lid 4.\n\nEen verbindingsweg is over de voorgeschreven hoogte en breedte, bedoeld in het derde lid, vrijgehouden voor voertuigen van de brandweer en andere hulpverleningsdiensten.\n\n###### Lid 5.\n\nHekwerken die een verbindingsweg afsluiten, kunnen door hulpdiensten snel en gemakkelijk worden geopend of worden ontsloten met een systeem dat in overleg met het bevoegd gezag is bepaald.\n\n##### Artikel 22.15 Opstelplaatsen voor brandweervoertuigen\n\n###### Lid 1.\n\nMet het oog op het waarborgen van de veiligheid zijn bij een bouwwerk voor het verblijven van personen zodanige opstelplaatsen voor brandweervoertuigen dat een doeltreffende verbinding tussen die voertuigen en de bluswatervoorziening kan worden gelegd.\n\n###### Lid 2.\n\nHet eerste lid is niet van toepassing:\n\na.  op een gebruiksfunctie met een gebruiksoppervlakte van niet meer dan 1.000 m\u00b2 en een vuurbelasting van ten hoogste 500 MJ/m\u00b2, bepaald volgens NEN 6090;\nb.  op een bouwwerk met een gebruiksoppervlakte van niet meer dan 50 m\u00b2;\nc.  op een lichte industriefunctie alleen voor het bedrijfsmatig telen, kweken of opslaan van gewassen of daarmee vergelijkbare producten, met een permanente vuurbelasting van ten hoogste 150 MJ/m\u00b2, bepaald volgens NEN 6090; of\nd.  als de aard, de ligging of het gebruik van het bouwwerk geen opstelplaatsen vereist.\n\n###### Lid 3.\n\nDe afstand tussen een opstelplaats en een brandweeringang als bedoeld in artikel 3.129 of 4.226 van het Besluit bouwwerken leefomgeving of, als deze niet aanwezig is, een toegang van het bouwwerk is ten hoogste 40 m.\n\n###### Lid 4.\n\nEen opstelplaats voor brandweervoertuigen is over de hoogte en breedte, bedoeld in artikel 22.14, derde lid, vrijgehouden voor brandweervoertuigen.\n\n###### Lid 5.\n\nHekwerken die een opstelplaats afsluiten, kunnen door hulpdiensten snel en gemakkelijk worden geopend of worden ontsloten met een systeem dat in overleg met het bevoegd gezag is bepaald.\n\n#### Paragraaf 22.2.4 Gebruik van bouwwerken\n\n##### Artikel 22.16 Overbewoning woonruimte\n\n###### Lid 1.\n\nMet het oog op het beschermen van de gezondheid van de bewoners:\n\na.  wordt een woning niet bewoond door meer dan een persoon per 12 m\u00b2 gebruiksoppervlakte; en\nb.  wordt een woonwagen niet bewoond door meer dan een persoon per 6 m\u00b2 gebruiksoppervlakte.\n\n###### Lid 2.\n\nHet eerste lid is niet van toepassing op woonruimte waarin door het Centraal Orgaan opvang asielzoekers opvang aan asielzoekers wordt geboden.\n\n##### Artikel 22.17 Bouwvalligheid nabijgelegen bouwwerk\n\nMet het oog op het waarborgen van de veiligheid wordt een bouwwerk niet gebruikt als door of namens het bevoegd gezag is medegedeeld dat het gebruik in verband met bouwvalligheid van een in de nabijheid gelegen bouwwerk gevaarlijk is.\n\n##### Artikel 22.18 Specifieke zorgplicht gebruik bouwwerk\n\n###### Lid 1.\n\nDegene die een bouwwerk gebruikt en weet of redelijkerwijs kan vermoeden dat dit gebruik tot gevaar voor de gezondheid of veiligheid kan leiden, is verplicht alle maatregelen te treffen die redelijkerwijs van diegene kunnen worden gevraagd om dat gevaar te voorkomen of niet te laten voortduren.\n\n###### Lid 2.\n\nDegene die weet of redelijkerwijs kan vermoeden dat zijn handelen of nalaten in, op of aan een bouwwerk overlast of hinder veroorzaakt of kan veroorzaken voor de omgeving, is verplicht alle maatregelen te treffen die redelijkerwijs van diegene kunnen worden gevraagd om die overlast of hinder te voorkomen of niet te laten voortduren. Het gaat daarbij in elk geval om overlast of hinder door:\n\na.  het op hinderlijke wijze verspreiden van rook, roet, walm, stof, stank, vocht of irriterend materiaal;\nb.  het veroorzaken van overlast door geluid, trilling, dieren of verontreiniging; en\nc.  het nalaten van het normale onderhoud waardoor het bouwwerk zich niet in een zindelijke staat bevindt.\n\n###### Lid 3.\n\nHet eerste lid is niet van toepassing op het gebruik van bouwwerken, bedoeld in afdeling 6.2 van het Besluit bouwwerken leefomgeving.\n\n#### Paragraaf 22.2.5 In stand houden en gebruiken van open erven en terreinen\n\n##### Artikel 22.19 Aanwezigheid brandgevaarlijke stoffen nabij bouwwerken\n\n###### Lid 1.\n\nOp een open erf of terrein nabij een bouwwerk is geen brandgevaarlijke stof als bedoeld in tabel 22.2.1 aanwezig.\n\n###### Lid 2.\n\nHet eerste lid is niet van toepassing als:\n\na.  de in tabel 22.2.1 aangegeven toegestane hoeveelheid per stof niet wordt overschreden, waarbij de totale toegestane hoeveelheid stoffen 100 kilogram of liter is;\nb.  de stof deugdelijk is verpakt, waarbij:\n    1.  de verpakking tegen normale behandeling bestand is;\n    2.  de verpakking is voorzien van een adequate gevaarsaanduiding; en\n    3.  geen inhoud onvoorzien uit de verpakking kan ontsnappen; en\nc.  de stof wordt gebruikt met inachtneming van de op de verpakking aangegeven gevaarsaanduidingen.\n\n###### Lid 3.\n\nHet eerste lid is niet van toepassing op:\n\na.  brandstof in het reservoir van een verbrandingsmotor;\nb.  brandstof in een verlichtings-, verwarmings- of ander warmteontwikkelend toestel;\nc.  voor consumptie bestemde alcoholhoudende dranken;\nd.  gasflessen tot een totale waterinhoud van 115 liter;\ne.  dieselolie, gasolie of lichte stookolie met een vlampunt tussen de 61 \u00b0C en 100 \u00b0C tot een totale hoeveelheid van 1.000 liter; en\nf.  brandgevaarlijke stoffen voor zover de aanwezigheid daarvan op grond van het Besluit activiteiten leefomgeving of een omgevingsvergunning voor een milieubelastende activiteit is toegestaan.\n\n###### Lid 4.\n\nBij het berekenen van de toegestane hoeveelheid, bedoeld in het tweede lid, onder a, wordt een aangebroken verpakking als een volle meegerekend.\n\n###### Lid 5.\n\nIn afwijking van het derde lid, aanhef en onder e, is de aanwezigheid van meer dan 1.000 liter van een oliesoort als bedoeld in dat onderdeel toegestaan als die oliesoort op zodanige wijze wordt opgeslagen en gebruikt dat het ontstaan van een brandgevaarlijke situatie en de ontwikkeling van brand voldoende worden voorkomen.\n\n\u00b9Classificatie volgens de Europese overeenkomst van 30 september 1957 betreffende het internationaal vervoer van gevaarlijke stoffen over de weg (Trb. 1959, 171).\n\n##### Artikel 22.20 Specifieke zorgplicht staat en gebruik open erven en terreinen\n\n###### Lid 1.\n\nDe eigenaar of degene die uit anderen hoofde bevoegd is tot het treffen van voorzieningen aan het open erf of terrein en weet of redelijkerwijs kan vermoeden dat de staat van het open erf of terrein tot gevaar voor de gezondheid of de veiligheid kan leiden, is verplicht alle maatregelen te treffen die redelijkerwijs van diegene kunnen worden gevraagd om dat gevaar te voorkomen of niet te laten voortduren.\n\n###### Lid 2.\n\nDegene die een open erf of terrein gebruikt en weet of redelijkerwijs kan vermoeden dat dit gebruik tot gevaar voor de gezondheid of de veiligheid kan leiden, is verplicht alle maatregelen te treffen die redelijkerwijs van diegene kunnen worden gevraagd om dat gevaar te voorkomen of niet te laten voortduren.\n\n###### Lid 3.\n\nDegene die weet of redelijkerwijs kan vermoeden dat zijn handelen of nalaten op een open erf of terrein overlast of hinder veroorzaakt of kan veroorzaken voor de omgeving, is verplicht alle maatregelen te treffen die redelijkerwijs van diegene kunnen worden gevraagd om die overlast of hinder te voorkomen of niet te laten voortduren. Het gaat daarbij in elk geval om overlast of hinder door:\n\na.  het op hinderlijke wijze verspreiden van rook, roet, walm, stof, stank, vocht of irriterend materiaal;\nb.  het veroorzaken van overlast door geluid, trilling, dieren of verontreiniging; en\nc.  het nalaten van het normale onderhoud waardoor het open erf of terrein zich niet in een zindelijke staat bevindt.\n\n##### Artikel 22.21 Bouwvalligheid nabijgelegen bouwwerk\n\nMet het oog op het waarborgen van de veiligheid wordt een open erf of terrein niet gebruikt als door of namens het bevoegd gezag is medegedeeld dat dit in verband met bouwvalligheid van een in de nabijheid gelegen bouwwerk gevaarlijk is.\n\n#### Paragraaf 22.2.6 Cultureel erfgoed\n\n##### Artikel 22.22 Vrijstelling van archeologisch onderzoek\n\n###### Lid 1.\n\nAls er in het tijdelijke deel van dit omgevingsplan, bedoeld in artikel 22.1, onder a, van de Omgevingswet, regels worden gesteld over het verrichten van archeologisch onderzoek in het kader van een aanvraag om een omgevingsvergunning voor een bouwactiviteit of het uitvoeren van een werk, geen bouwwerk zijnde, of een werkzaamheid, zijn die regels niet van toepassing als die activiteit betrekking heeft op een oppervlakte van minder dan 100 m\u00b2.\n\n###### Lid 2.\n\nHet eerste lid is van overeenkomstige toepassing voor zover er met betrekking tot die regels in het tijdelijke deel van dit omgevingsplan, bedoeld in artikel 22.1, onder a, van de Omgevingswet, een andere oppervlakte dan 100 m\u00b2 geldt. In dat geval geldt die afwijkende andere oppervlakte.\n\n#### Paragraaf 22.2.7 Vergunningplichten met betrekking tot het bouwen, in stand houden en gebruiken van bouwwerken\n\n##### Subparagraaf 22.2.7.1 Algemene bepalingen\n\n###### Artikel 22.23 Algemene afbakeningseisen\n\n**Lid 1.**\n\nDe artikelen 22.27 en 22.36 zijn niet van toepassing op een activiteit die wordt verricht in, aan, op of bij een bouwwerk dat is gebouwd of in stand wordt gehouden of wordt gebruikt zonder de daarvoor vereiste omgevingsvergunning.\n\n**Lid 2.**\n\nBij de toepassing van de artikelen 22.27 en 22.36 blijft het aantal woningen gelijk, tenzij het bij een bijbehorend bouwwerk of een uitbreiding daarvan als bedoeld in artikel 22.27, onder a, of 22.36, onder a, of een bestaand bouwwerk als bedoeld in artikel 22.36, onder c, gaat om huisvesting in verband met mantelzorg.\n\n###### Artikel 22.24 Meetbepalingen\n\n**Lid 1.**\n\nVoor de toepassing van de paragrafen 22.2.7.2 en 22.2.7.3 worden de waarden die daarin in m of m\u00b2 zijn uitgedrukt op de volgende wijze gemeten:\n\na.  afstanden loodrecht;\nb.  hoogten vanaf het aansluitend afgewerkt terrein, waarbij plaatselijke, niet bij het verdere verloop van het terrein passende, ophogingen of verdiepingen aan de voet van het bouwwerk, anders dan noodzakelijk voor de bouw daarvan, buiten beschouwing blijven; en\nc.  maten buitenwerks, waarbij uitstekende delen van ondergeschikte aard tot ten hoogste 0,5 m buiten beschouwing blijven.\n\n**Lid 2.**\n\nVoor de toepassing van het eerste lid, aanhef en onder b, wordt een bouwwerk, voor zover dit zich bevindt op een erf- of perceelgrens, gemeten aan de kant waar het aansluitend afgewerkt terrein het hoogst is.\n\n###### Artikel 22.25 Mantelzorg\n\nVoor de toepassing van de paragrafen 22.2.7.2 en 22.2.7.3 wordt huisvesting in verband met mantelzorg aangemerkt als functioneel verbonden met het hoofdgebouw.\n\n##### Subparagraaf 22.2.7.2 Binnenplanse vergunningplicht voor omgevingsplanactiviteit bouwwerken\n\n###### Artikel 22.26 Binnenplanse vergunning omgevingsplanactiviteit bouwwerken\n\nHet is verboden zonder omgevingsvergunning een bouwactiviteit te verrichten en het te bouwen bouwwerk in stand te houden en te gebruiken.\n\n###### Artikel 22.27 Uitzonderingen op vergunningplicht artikel\u00a022.26\u00a0\u2013 omgevingsplan onverminderd van toepassing\n\nHet verbod, bedoeld in artikel 22.26, geldt niet voor de activiteiten, bedoeld in dat artikel, als die betrekking hebben op een van de volgende bouwwerken:\n\na.  een bijbehorend bouwwerk of een uitbreiding daarvan, als wordt voldaan aan de volgende eisen:\n    1.  op de grond staand;\n    2.  gelegen in achtererfgebied;\n    3.  op een afstand van meer dan 1 m vanaf openbaar toegankelijk gebied;\n    4.  niet hoger dan 5 m;\n    5.  de ligging van een verblijfsgebied, bij meer dan een bouwlaag, alleen op de eerste bouwlaag; en\n    6.  niet voorzien van een dakterras, balkon of andere niet op de grond gelegen buitenruimte;\nb.  een bouwwerk voor recreatief nachtverblijf, als wordt voldaan aan de volgende eisen:\n    1.  op de grond staand;\n    2.  niet hoger dan 5 m; en\n    3.  de oppervlakte niet meer dan 70 m\u00b2;\nc.  een dakkapel in het voordakvlak of een naar openbaar toegankelijk gebied gekeerd zijdakvlak, als wordt voldaan aan de volgende eisen:\n    1.  gelegen in een gebied dat of een bouwwerk dat in het tijdelijke deel van dit omgevingsplan, bedoeld in artikel 22.1, onder a, van de Omgevingswet, is aangewezen als gebied of bouwwerk waarvoor geen redelijke eisen van welstand van toepassing zijn;\n    2.  voorzien van een plat dak;\n    3.  gemeten vanaf de voet van de dakkapel niet hoger dan 1,75 m;\n    4.  onderzijde meer dan 0,5 m en minder dan 1 m boven de dakvoet;\n    5.  bovenzijde meer dan 0,5 m onder de daknok; en\n    6.  zijkanten meer dan 0,5 m van de zijkanten van het dakvlak;\nd.  een sport- of speeltoestel anders dan voor alleen particulier gebruik, als wordt voldaan aan de volgende eisen:\n    1.  niet hoger dan 4 m; en\n    2.  alleen functionerend met behulp van de zwaartekracht of de fysieke kracht van de mens;\ne.  een zwembad, bubbelbad of soortgelijke voorziening of een vijver op het gebouwerf bij een woning of woongebouw, als deze niet van een overkapping is voorzien;\nf.  een erf- of perceelafscheiding, als wordt voldaan aan de volgende eisen:\n    1.  hoger dan 1 m maar niet hoger dan 2 m;\n    2.  op een erf of perceel waarop al een gebouw staat waarmee de afscheiding in functionele relatie staat; en\n    3.  achter de lijn die langs de voorkant van dat gebouw evenwijdig loopt met het aangrenzend openbaar toegankelijk gebied;\ng.  een bouwwerk, geen gebouw zijnde, in achtererfgebied voor agrarische bedrijfsvoering, voor zover het gaat om:\n    1.  een silo; of\n    2.  een ander bouwwerk niet hoger dan 2 m;\nh.  een buisleiding anders dan een buisleiding waarop artikel 2.29, onder p, aanhef en onder 4\u00b0, van het Besluit bouwwerken leefomgeving van toepassing is; of\ni.  een te veranderen bouwwerk, als wordt voldaan aan de volgende eisen:\n    1.  geen uitbreiding van de bebouwde oppervlakte;\n    2.  geen uitbreiding van het bouwvolume; en\n    3.  geen bouwwerk als bedoeld in artikel 2.29, onder b tot en met r, van het Besluit bouwwerken leefomgeving dat niet voldoet aan de voor dat bouwwerk in die onderdelen gestelde eisen.\n\n###### Artikel 22.28 Inperkingen artikel\u00a022.27\u00a0vanwege cultureel erfgoed\n\n**Lid 1.**\n\nOp een activiteit die wordt verricht in, aan of op een gemeentelijk monument, voorbeschermd gemeentelijk monument, provinciaal monument, voorbeschermd provinciaal monument, rijksmonument of voorbeschermd rijksmonument is artikel 22.27 niet van toepassing.\n\n**Lid 2.**\n\nOp een activiteit die wordt verricht bij een gemeentelijk monument, voorbeschermd gemeentelijk monument, provinciaal monument, voorbeschermd provinciaal monument, rijksmonument of voorbeschermd rijksmonument is alleen artikel 22.27, aanhef en onder d tot en met i, van toepassing.\n\n**Lid 3.**\n\nOp een activiteit die wordt verricht op een locatie waaraan in dit omgevingsplan de functie-aanduiding rijksbeschermd stads- of dorpsgezicht is gegeven, is artikel 22.27 alleen van toepassing voor zover het gaat om:\n\na.  inpandige wijzigingen;\nb.  een wijziging van een achtergevel of achterdakvlak, als die gevel of dat dakvlak niet naar openbaar toegankelijk gebied is gekeerd;\nc.  een bouwwerk op een gebouwerf aan de achterkant van een hoofdgebouw, als dat gebouwerf niet ook deel uitmaakt van het gebouwerf aan de zijkant van dat gebouw en niet naar openbaar toegankelijk gebied is gekeerd; of\nd.  een bouwwerk op een locatie die onderdeel is van openbaar toegankelijk gebied.\n\n**Lid 4.**\n\nArtikel 22.27, aanhef en onder a en b, is ook niet van toepassing als in het tijdelijke deel van dit omgevingsplan, bedoeld in artikel 22.1, onder a, van de Omgevingswet, voor de locatie waarop de bouwactiviteit wordt verricht, regels zijn gesteld als bedoeld in artikel 22.22 over het verrichten van archeologisch onderzoek in het kader van een aanvraag om een omgevingsvergunning voor een bouwactiviteit, tenzij:\n\na.  het bouwwerk waarop de activiteit betrekking heeft een oppervlakte heeft van minder dan 50 m\u00b2; of\nb.  het tijdelijke deel van dit omgevingsplan, bedoeld in artikel 22.1, onder a, van de Omgevingswet, een verbod bevat om grondwerkzaamheden die nodig zijn voor het verrichten van de bouwactiviteit zonder omgevingsvergunning te verrichten waarop regels als bedoeld in artikel 22.22 over het verrichten van archeologisch onderzoek in het kader van een aanvraag om een omgevingsvergunning voor het uitvoeren van een werk, geen bouwwerk zijnde, of een werkzaamheid, van toepassing zijn.\n\n###### Artikel 22.29 Beoordelingsregels aanvraag binnenplanse omgevingsvergunning omgevingsplanactiviteit bouwwerken algemeen\n\n**Lid 1.**\n\nVoor zover een aanvraag om een omgevingsvergunning betrekking heeft op een bouwactiviteit en het in stand houden en gebruiken van het te bouwen bouwwerk, wordt de omgevingsvergunning alleen verleend als:\n\na.  de activiteit niet in strijd is met de in dit omgevingsplan gestelde regels over het bouwen, in stand houden en gebruiken van bouwwerken, met uitzondering van paragraaf 22.2.4;\nb.  het uiterlijk of de plaatsing van het bouwwerk, met uitzondering van een tijdelijk bouwwerk dat geen seizoensgebonden bouwwerk is, zowel op zichzelf beschouwd als in verband met de omgeving of de te verwachten ontwikkeling daarvan, niet in strijd is met redelijke eisen van welstand, beoordeeld volgens de criteria van de welstandsnota, bedoeld in artikel 12a, eerste lid, van de Woningwet, zoals dat artikel luidde voor de inwerkingtreding van de Omgevingswet; en\nc.  de activiteit betrekking heeft op een bodemgevoelig gebouw op een bodemgevoelige locatie en:\n    1.  de toelaatbare kwaliteit van de bodem niet wordt overschreden; of\n    2.  bij overschrijding van de toelaatbare kwaliteit van de bodem: als aannemelijk is dat een sanerende of andere beschermende maatregelen wordt getroffen. Een sanerende of andere beschermende maatregel is in ieder geval een sanering overeenkomstig paragraaf 4.121 van het Besluit activiteiten leefomgeving.\n\n**Lid 2.**\n\nHet eerste lid, aanhef en onder b, is niet van toepassing als:\n\na.  het gaat om een in het tijdelijke deel van dit omgevingsplan, bedoeld in artikel 22.1, onder a, van de Omgevingswet, aangewezen gebied of bouwwerk waarvoor geen redelijke eisen van welstand van toepassing zijn; of\nb.  het bevoegd gezag van oordeel is dat de omgevingsvergunning in afwijking van het eerste lid, aanhef en onder b, toch moet worden verleend.\n\n###### Artikel 22.30 Nadere invulling beoordelingsregel omgevingsplanactiviteit bouwwerken bodemgevoelig gebouw op bodemgevoelige locatie\n\n**Lid 1.**\n\nDe toelaatbare kwaliteit van de bodem, bedoeld in artikel 22.29, eerste lid, onder c, is de interventiewaarde bodemkwaliteit, bedoeld in bijlage IIA bij het Besluit activiteiten leefomgeving.\n\n**Lid 2.**\n\nEr is sprake van overschrijding van de toelaatbare kwaliteit als voor ten minste \u00e9\u00e9n stof de gemiddelde gemeten concentratie in meer dan 25 m\u00b3 bodemvolume hoger is dan de interventiewaarde bodemkwaliteit.\n\n**Lid 3.**\n\nHet zinsdeel \u00abin meer dan 25 m\u00b3 bodemvolume\u00bb in het tweede lid is niet van toepassing voor zover het gaat om aanwezigheid van asbest.\n\n###### Artikel 22.31 Voorschrift omgevingsvergunning omgevingsplanactiviteit bouwwerken bodemgevoelig gebouw op bodemgevoelige locatie: na einde activiteit\n\nAan een omgevingsvergunning voor een bodemgevoelig gebouw op een bodemgevoelige locatie die is verleend met toepassing van artikel 22.29, eerste lid, aanhef en onder c, onder 2, wordt in ieder geval het voorschrift verbonden dat het gebouw, of een gedeelte daarvan, alleen in gebruik wordt genomen nadat het college van burgemeester en wethouders is ge\u00efnformeerd over de wijze waarop er een of meer sanerende of andere beschermende maatregelen zijn getroffen als bedoeld in artikel 22.29.\n\n###### Artikel 22.32 Specifieke beoordelingsregel aanvraag binnenplanse omgevingsvergunning omgevingsplanactiviteit bouwwerken bij regels over een wijzigingsbevoegdheid of uitwerkingsplicht\n\n**Lid 1.**\n\nIn afwijking van artikel 22.29, eerste lid, aanhef en onder a, kan de omgevingsvergunning voor een activiteit die in strijd is met de in dat onderdeel bedoelde regels toch worden verleend als de activiteit niet in strijd is met regels voor de toepassing van een wijzigingsbevoegdheid of het voldoen aan een uitwerkingsplicht in het tijdelijke deel van dit omgevingsplan, bedoeld in artikel 22.1, onder a, van de Omgevingswet.\n\n**Lid 2.**\n\nOp de beslissing of een omgevingsvergunning met toepassing van het eerste lid kan worden verleend, zijn van overeenkomstige toepassing:\n\na.  artikel 8.0b, eerste lid, en tweede lid, aanhef en onder a, van het Besluit kwaliteit leefomgeving;\nb.  artikel 8.0c, eerste lid, en tweede lid, aanhef en onder a, van het Besluit kwaliteit leefomgeving; en\nc.  artikel 8.0d, eerste lid, en tweede lid, aanhef en onder a, van het Besluit kwaliteit leefomgeving.\n\n###### Artikel 22.33 Specifieke beoordelingsregels aanvraag binnenplanse omgevingsvergunning omgevingsplanactiviteit bouwwerken bij voorbereidingsbesluit of aanwijzing als beschermd stads- of dorpsgezicht\n\n**Lid 1.**\n\nIn afwijking van artikel 22.29 wordt de omgevingsvergunning geweigerd, als voor de locatie waarop de aanvraag betrekking heeft van kracht is:\n\na.  een voorbereidingsbesluit als bedoeld in artikel 4.103 of 4.104 van de Invoeringswet Omgevingswet, een als voorbereidingsbesluit geldend trac\u00e9besluit als bedoeld in artikel 4.49 van de Invoeringswet Omgevingswet of een als voorbereidingsbesluit geldend besluit krachtens de Wet luchtvaart als bedoeld in artikel 4.104a van de Invoeringswet Omgevingswet; of\nb.  een aanwijzing als beschermd stads- of dorpsgezicht als bedoeld in artikel 4.35 van de Invoeringswet Omgevingswet waarvoor het omgevingsplan dat voorziet in de bescherming van het stads- of dorpsgezicht nog niet in werking is getreden.\n\n**Lid 2.**\n\nIn afwijking van het eerste lid kan de omgevingsvergunning toch worden verleend als de activiteit niet in strijd is met het in voorbereiding zijnde omgevingsplan respectievelijk het in voorbereiding zijnde omgevingsplan dat voorziet in de bescherming van het stads- of dorpsgezicht.\n\n###### Artikel 22.34 Voorschriften over archeologische monumentenzorg binnenplanse omgevingsvergunning omgevingsplanactiviteit bouwwerken\n\n**Lid 1.**\n\nAls dat in het tijdelijke deel van dit omgevingsplan, bedoeld in artikel 22.1, onder a, van de Omgevingswet, is bepaald, kunnen aan een omgevingsvergunning voor een bouwactiviteit in het belang van de archeologische monumentenzorg voorschriften worden verbonden.\n\n**Lid 2.**\n\nArtikel 22.303, eerste lid, is op het verbinden van die voorschriften van overeenkomstige toepassing.\n\n###### Artikel 22.35 Aanvraagvereisten binnenplanse omgevingsvergunning omgevingsplanactiviteit bouwwerken\n\nBij een aanvraag om een omgevingsvergunning voor een omgevingsplanactiviteit met betrekking tot een bouwwerk worden voor de toetsing aan dit omgevingsplan in ieder geval de volgende gegevens en bescheiden verstrekt:\n\na.  een opgave van de bouwkosten;\nb.  het beoogde en het huidige gebruik van het bouwwerk en de bijbehorende gronden waarop de aanvraag betrekking heeft;\nc.  een opgave van de bruto inhoud in m\u00b3 en de bruto vloeroppervlakte in m\u00b2 van het deel van het bouwwerk waarop de aanvraag betrekking heeft;\nd.  een situatietekening van de bestaande toestand en een situatietekening van de nieuwe toestand met daarop:\n    1.  de afmetingen van het perceel en bebouwd oppervlak;\n    2.  de situering van het bouwwerk ten opzichte van de perceelsgrenzen en de wegzijde;\n    3.  de wijze waarop de locatie wordt ontsloten;\n    4.  de aangrenzende locaties en de daarop voorkomende bebouwing; en\n    5.  het beoogd gebruik van de gronden behorende bij het voorgenomen bouwwerk;\ne.  de hoogte van het bouwwerk ten opzichte van het straatpeil en het aantal bouwlagen;\nf.  de inrichting van parkeervoorzieningen op het eigen terrein;\ng.  gegevens en bescheiden die samenhangen met een uit te brengen advies van de Agrarische Adviescommissie in geval van een aanvraag voor een bouwactiviteit op een locatie waaraan een agrarische functie is toegedeeld;\nh.  voor zover dat in het tijdelijke deel van dit omgevingsplan, bedoeld in artikel 22.1, onder a, van de Omgevingswet, is bepaald: een rapport waarin de archeologische waarde van de locatie in voldoende mate is vastgesteld;\ni.  de volgende gegevens en bescheiden voor de toetsing aan de regels over redelijke eisen van welstand, beoordeeld volgens de criteria van de welstandsnota, bedoeld in artikel 12a, eerste lid, van de Woningwet, zoals dat artikel luidde voor de inwerkingtreding van de Omgevingswet:\n    1.  tekeningen van alle gevels van het bouwwerk, inclusief de gevels van belendende bebouwing, waaruit blijkt hoe het geplande bouwwerk in de directe omgeving past;\n    2.  principedetails van gezichtsbepalende delen van het bouwwerk;\n    3.  kleurenfoto's van de bestaande situatie en de omliggende bebouwing; en\n    4.  een opgave van de toe te passen bouwmaterialen in de uitwendige scheidingsconstructie en de kleur daarvan, waaronder in ieder geval het materiaal en de kleur van de gevels, het voegwerk, kozijnen, ramen en deuren, balkonhekken, dakgoten, boeidelen en de dakbedekking;\nj.  als de aanvraag betrekking heeft op een bodemgevoelig gebouw op een bodemgevoelige locatie:\n    1.  de onderzoeken, bedoeld in paragraaf 5.2.2 van het Besluit activiteiten leefomgeving, tenzij het gaat om een locatie die is aangewezen in dit omgevingsplan waar een overschrijding van de toelaatbare kwaliteit, bedoeld in artikel 22.30, redelijkerwijs is uit te sluiten; en\n    2.  als de toelaatbare kwaliteit, bedoeld in artikel 22.30, wordt overschreden: gegevens en bescheiden die aannemelijk maken dat een sanerende of andere beschermende maatregel wordt getroffen, tenzij het gaat om een locatie die is aangewezen in dit omgevingsplan waar een overschrijding van de toelaatbare kwaliteit, bedoeld in artikel 22.30, redelijkerwijs is uit te sluiten; en\nk.  overige gegevens en bescheiden die samenhangen met een eventueel benodigde toetsing aan dit omgevingsplan.\n\n##### Subparagraaf 22.2.7.3 Activiteiten met betrekking tot bouwwerken van rechtswege in overeenstemming met dit omgevingsplan\n\n###### Artikel 22.36 Binnenplanse vergunningvrije activiteiten van rechtswege in overeenstemming met dit omgevingsplan\n\nOnverminderd de overige bepalingen van deze afdeling en de bepalingen van afdeling 22.3 zijn in ieder geval in overeenstemming met dit omgevingsplan:\n\na.  het bouwen, in stand houden en gebruiken van een bijbehorend bouwwerk of een uitbreiding daarvan als bedoeld in artikel 22.27, onder a, als in aanvulling op de in dat onderdeel gestelde eisen ook wordt voldaan aan de volgende eisen:\n    1.  voor zover op een afstand van niet meer dan 4 m van het oorspronkelijk hoofdgebouw, niet hoger dan:\n        i.  5 m;\n        ii. 0,3 m boven de bovenkant van de scheidingsconstructie met de tweede bouwlaag van het hoofdgebouw; en\n        iii.het hoofdgebouw;\n    2.  voor zover op een afstand van meer dan 4 m van het oorspronkelijk hoofdgebouw:\n        i.  als het bijbehorend bouwwerk of de uitbreiding daarvan hoger is dan 3 m: voorzien van een schuin dak, de dakvoet niet hoger dan 3 m, de daknok gevormd door twee of meer schuine dakvlakken, met een hellingshoek van niet meer dan 55\u00b0, en waarbij de hoogte van de daknok niet meer is dan 5 m en verder wordt begrensd door de volgende formule: maximale daknokhoogte \\[m\\] = (afstand daknok tot de perceelsgrens \\[m\\] x 0,47) + 3; en\n        ii. functioneel ondergeschikt aan het hoofdgebouw, tenzij het gaat om huisvesting in verband met mantelzorg;\n    3.  de oppervlakte van bijbehorende bouwwerken in het bebouwingsgebied niet meer dan:\n        i.  bij een bebouwingsgebied kleiner dan of gelijk aan 100 m\u00b2: 50% van dat bebouwingsgebied;\n        ii. bij een bebouwingsgebied groter dan 100 m\u00b2 en kleiner dan of gelijk aan 300 m\u00b2: 50 m\u00b2, vermeerderd met 20% van het deel van het bebouwingsgebied dat groter is dan 100 m\u00b2; en\n        iii.bij een bebouwingsgebied groter dan 300 m\u00b2: 90 m\u00b2, vermeerderd met 10% van het deel van het bebouwingsgebied dat groter is dan 300 m\u00b2, tot een maximum van in totaal 150 m\u00b2; en\n    4.  uitbreiding van of gelegen aan of bij een hoofdgebouw, anders dan:\n        i.  een woonwagen;\n        ii. een hoofdgebouw waarvoor in de omgevingsvergunning voor de bouwactiviteit of de omgevingsplanactiviteit bestaande uit een bouwactiviteit is bepaald dat de vergunninghouder na het verstrijken van een bij die vergunning gestelde termijn verplicht is de voor de verlening van de vergunning bestaande toestand te hebben hersteld; of\n        iii.een bouwwerk voor recreatief nachtverblijf door \u00e9\u00e9n huishouden;\nb.  het bouwen, in stand houden en gebruiken van een erf- of perceelafscheiding als bedoeld in artikel 22.27, onder f; en\nc.  het gebruiken van een bestaand bouwwerk voor huisvesting in verband met mantelzorg.\n\n###### Artikel 22.37 Bijbehorend bouwwerk in bijzondere gevallen\n\n**Lid 1.**\n\nAls een bijbehorend bouwwerk als bedoeld in artikel 22.36, onder a, bestaat uit een deel dat op meer, en een deel dat op minder dan 4 m van het oorspronkelijk hoofdgebouw is gelegen zonder een inwendige scheidingsconstructie tussen beide delen, is op het deel dat op minder dan 4 m van het oorspronkelijk hoofdgebouw is gelegen artikel 22.36, onder a, onder 2, onder ii, van overeenkomstige toepassing.\n\n**Lid 2.**\n\nAls een bijbehorend bouwwerk als bedoeld in artikel 22.36, onder a, wordt gebruikt voor huisvesting in verband met mantelzorg, gelden in plaats van de in artikel 22.36, onder a, onder 3, gestelde eisen de volgende eisen:\n\na.  in zijn geheel of in delen verplaatsbaar;\nb.  de oppervlakte niet meer dan 100 m\u00b2; en\nc.  buiten de bebouwde kom.\n\n###### Artikel 22.38 Inperkingen artikel\u00a022.36\u00a0vanwege cultureel erfgoed\n\nArtikel 22.36 is niet van toepassing op een activiteit die wordt verricht:\n\na.  in, aan, op of bij een gemeentelijk monument, voorbeschermd gemeentelijk monument, provinciaal monument, voorbeschermd provinciaal monument, rijksmonument of voorbeschermd rijksmonument; of\nb.  op een locatie waaraan in dit omgevingsplan de functie-aanduiding rijksbeschermd stads- of dorpsgezicht is gegeven.\n\n###### Artikel 22.39 Inperkingen artikel\u00a022.36\u00a0vanwege externe veiligheid\n\nArtikel 22.36, aanhef en onder a en c, is niet van toepassing op een activiteit die wordt verricht:\n\na.  op een locatie in een in het tijdelijke deel van dit omgevingsplan, bedoeld in artikel 22.1, onder a, van de Omgevingswet, opgenomen veiligheidszone, getypeerd als A-zone of B-zone, rondom een munitieopslag of een locatie voor activiteiten met ontplofbare stoffen;\nb.  op een locatie waarop de activiteit op grond van het tijdelijke deel van dit omgevingsplan, bedoeld in artikel 22.1, onder a, van de Omgevingswet, niet is toegestaan vanwege het overschrijden van het plaatsgebonden risico van 10\\-\u2076 per jaar als gevolg van de aanwezigheid van een locatie voor een vergunningplichtige milieubelastende activiteit, transportroute of buisleiding of vanwege de ligging in een belemmeringenstrook voor het onderhoud van een buisleiding; of\nc.  op een locatie binnen een afstand als bedoeld in:\n    1.  artikel 4.421, eerste lid, onder b, of tweede lid, van het Besluit activiteiten leefomgeving, voor zover het eerste lid, aanhef en onder b, van dat artikel van toepassing is;\n    2.  artikel 4.472c, eerste lid, van het Besluit activiteiten leefomgeving, voor zover het tweede lid van dat artikel van toepassing is;\n    3.  artikel 4.484, eerste lid, van het Besluit activiteiten leefomgeving, voor zover het tweede lid van dat artikel van toepassing is;\n    4.  artikel 4.524, eerste of tweede lid, van het Besluit activiteiten leefomgeving, voor zover het derde lid van dat artikel van toepassing is;\n    5.  artikel 4.532, eerste lid, van het Besluit activiteiten leefomgeving, voor zover het tweede lid van dat artikel van toepassing is;\n    6.  artikel 4.542, eerste lid, van het Besluit activiteiten leefomgeving, voor zover het tweede lid van dat artikel van toepassing is;\n    7.  artikel 4.866, eerste of tweede lid, van het Besluit activiteiten leefomgeving, voor zover het derde lid van dat artikel van toepassing is;\n    8.  artikel 4.899, eerste lid, onder b, of derde lid, van het Besluit activiteiten leefomgeving, voor zover het eerste lid, aanhef en onder b, of het tweede lid van dat artikel van toepassing is;\n    9.  artikel 4.905, eerste lid, onder b, of tweede lid, van het Besluit activiteiten leefomgeving, voor zover het eerste lid, aanhef en onder b, of het derde lid van dat artikel van toepassing is;\n    10. artikel 4.914, eerste lid, onder b, van het Besluit activiteiten leefomgeving, voor zover het eerste lid, aanhef en onder b, of het tweede lid van dat artikel van toepassing is;\n    11. artikel 4.962, eerste lid, onder b, van het Besluit activiteiten leefomgeving, voor zover het eerste lid, aanhef en onder b, of het tweede lid van dat artikel van toepassing is;\n    12. artikel 4.1008, eerste lid, onder b, of tweede lid, onder b, van het Besluit activiteiten leefomgeving, voor zover het eerste lid, aanhef en onder b, het tweede lid, aanhef en onder b, of het derde lid van dat artikel van toepassing is; of\n    13. artikel 4.1101, eerste lid, onder b, van het Besluit activiteiten leefomgeving, voor zover het eerste lid, aanhef en onder b, of het tweede lid van dat artikel van toepassing is.\n\n#### Paragraaf 22.2.8 Overgangsrecht bestaande bouwwerken\n\n##### Artikel 22.40 Overgangsrecht bestaande bouwwerken\n\nEen bouwwerk waarop het overgangsrecht voor bestaande bouwwerken in het tijdelijke deel van dit omgevingsplan, bedoeld in artikel 22.1, onder a, van de Omgevingswet, van toepassing is, mag in stand worden gehouden.\n\n### Afdeling 22.3 MILIEUBELASTENDE ACTIVITEITEN\n\n#### Paragraaf 22.3.1 Algemene bepalingen\n\n##### Artikel 22.41 Algemeen toepassingsbereik\n\n###### Lid 1.\n\nDeze afdeling is van toepassing op een milieubelastende activiteit als bedoeld in de bijlage bij de Omgevingswet.\n\n###### Lid 2.\n\nDeze afdeling is niet van toepassing op:\n\na.  wonen;\nb.  het feitelijk verrichten van bouw- en sloopwerkzaamheden aan bouwwerken of het feitelijk verrichten van onderhoudswerkzaamheden aan een bouwwerk of van een terrein;\nc.  een milieubelastende activiteit die in hoofdzaak in de openbare buitenruimte wordt verricht;\nd.  doorgaand verkeer op wegen, vaarwegen en spoorwegen;\ne.  een evenement:\n    1.  dat ergens anders plaatsvindt dan op een locatie voor evenementen;\n    2.  dat geen festiviteit als bedoeld in artikel 5.68 van het Besluit kwaliteit leefomgeving is; of\n    3.  waarover geluidregels zijn gesteld bij of krachtens een gemeentelijke verordening;\nf.  het verrichten van werkzaamheden met een mobiele installatie op een weiland, akker of bos die geen verplaatsbaar mijnbouwwerk als bedoeld in artikel 4.1116 van het Besluit activiteiten leefomgeving is; en\ng.  bruggen, viaducten, verkeerstunnels en andere ondergronds gelegen bouwwerken voor het vervoer van personen of goederen en beweegbare waterkeringen.\n\n###### Lid 3.\n\nHet tweede lid geldt niet voor milieubelastende activiteiten die bestaan uit het lozen op of in de bodem of op de riolering, voor zover het gaat om de gevolgen van het lozen voor de bodem, voor de voorzieningen voor de inzameling en het transport van afvalwater of voor het zuiveringtechnisch werk.\n\n###### Lid 4.\n\nHet tweede lid geldt niet voor de activiteiten, bedoeld in paragraaf 22.3.7.\n\n##### Artikel 22.42 Oogmerken\n\nDe regels in deze afdeling zijn gesteld met het oog op:\n\na.  het waarborgen van de veiligheid;\nb.  het beschermen van de gezondheid; en\nc.  het beschermen van het milieu, waaronder:\n    1.  het beschermen en verbeteren van de kwaliteit van lucht, bodem en de chemische en ecologische kwaliteit van watersystemen;\n    2.  het doelmatig gebruik van energie en grondstoffen; en\n    3.  een doelmatig beheer van afvalstoffen.\n\n##### Artikel 22.43 Normadressaat\n\nAan deze afdeling wordt voldaan door degene die de activiteit verricht. Diegene draagt zorg voor de naleving van de regels over de activiteit.\n\n##### Artikel 22.44 Specifieke zorgplicht\n\n###### Lid 1.\n\nDegene die een activiteit verricht en weet of redelijkerwijs kan vermoeden dat die activiteit nadelige gevolgen kan hebben voor de belangen, bedoeld in artikel 22.42, is verplicht:\n\na.  alle maatregelen te treffen die redelijkerwijs van diegene kunnen worden gevraagd om die gevolgen te voorkomen;\nb.  voor zover die gevolgen niet kunnen worden voorkomen: die gevolgen zoveel mogelijk te beperken of ongedaan te maken; en\nc.  als die gevolgen onvoldoende kunnen worden beperkt: die activiteit achterwege te laten voor zover dat redelijkerwijs van diegene kan worden gevraagd.\n\n###### Lid 2.\n\nDeze plicht houdt in ieder geval in dat:\n\na.  alle passende preventieve maatregelen tegen milieuverontreiniging worden getroffen;\nb.  alle passende preventieve maatregelen ter bescherming van de gezondheid worden getroffen;\nc.  de beste beschikbare technieken worden toegepast;\nd.  geen significante milieuverontreiniging wordt veroorzaakt;\ne.  alle passende maatregelen worden getroffen voor het voorkomen van ongewone voorvallen en de nadelige gevolgen daarvan, bedoeld in artikel 19.1, eerste lid, van de Omgevingswet;\nf.  afvalwater dat wordt geloosd en gekanaliseerde emissies van stoffen in de lucht doelmatig kunnen worden bemonsterd;\ng.  metingen representatief zijn en monsters niet worden verdund;\nh.  meetresultaten op geschikte wijze worden geregistreerd, verwerkt, en gepresenteerd;\ni.  voor zover verontreiniging van de bodem ontstaat, herstel van de bodem redelijkerwijs mogelijk blijft; en\nj.  afvalstoffen worden afgevoerd na be\u00ebindiging van een activiteit.\n\n###### Lid 3.\n\nDe plicht, bedoeld in het eerste lid, houdt in ieder geval ook in dat:\n\na.  de nadelige gevolgen voor het milieu van het verkeer van personen en goederen van en naar de activiteit zo veel mogelijk worden voorkomen of beperkt; en\nb.  de duisternis en het donkere landschap worden beschermd in door het bevoegd gezag aangewezen gebieden.\n\n###### Lid 4.\n\nHet eerste lid, voor zover het ziet op het tweede lid, en het tweede lid, zijn niet van toepassing op een milieubelastende activiteit die is aangewezen in hoofdstuk 3 van het Besluit activiteiten leefomgeving.\n\n##### Artikel 22.45 Maatwerkvoorschriften\n\n###### Lid 1.\n\nEen maatwerkvoorschrift kan worden gesteld over de artikelen 22.44, 22.49 en 22.50 en de paragrafen 22.3.2 tot en met 22.3.26.\n\n###### Lid 2.\n\nMet een maatwerkvoorschrift kan worden afgeweken van de artikelen 22.49 en 22.50 en de paragrafen 22.3.2 tot en met 22.3.26.\n\n###### Lid 3.\n\nEen maatwerkvoorschrift wordt gesteld met het oog op de belangen, bedoeld in artikel 22.42.\n\n###### Lid 4.\n\nOp het stellen van een maatwerkvoorschrift over een milieubelastende activiteit zijn de instructieregels in paragraaf 5.1.4 en artikel 5.165 van het Besluit kwaliteit leefomgeving, van overeenkomstige toepassing.\n\n##### Artikel 22.46 Algemene gegevens bij het verstrekken van gegevens en bescheiden\n\nAls gegevens en bescheiden worden verstrekt aan het college van burgemeester en wethouders, worden die ondertekend en voorzien van:\n\na.  de aanduiding van de activiteit;\nb.  de naam en het adres van degene die de activiteit verricht;\nc.  het adres waarop de activiteit wordt verricht; en\nd.  de dagtekening.\n\n##### Artikel 22.47 Gegevens bij wijzigen naam, adres of normadressaat\n\n###### Lid 1.\n\nVoordat de naam of het adres, bedoeld in artikel 22.46, wijzigen, worden de daardoor gewijzigde gegevens verstrekt aan het college van burgemeester en wethouders.\n\n###### Lid 2.\n\nTen minste vier weken voordat de activiteit door een ander zal gaan worden verricht, worden de daardoor gewijzigde gegevens verstrekt aan het college van burgemeester en wethouders.\n\n##### Artikel 22.48 Gegevens en bescheiden op verzoek van het college van burgemeester en wethouders\n\n###### Lid 1.\n\nOp verzoek van het college van burgemeester en wethouders worden de gegevens en bescheiden verstrekt die nodig zijn om te bezien of de algemene regels uit dit omgevingsplan en maatwerkvoorschriften op grond van dit omgevingsplan voor de activiteit toereikend zijn gezien de ontwikkelingen van de technische mogelijkheden tot het beschermen van het milieu en de ontwikkelingen met betrekking tot de kwaliteit van het milieu.\n\n###### Lid 2.\n\nGegevens en bescheiden worden verstrekt voor zover degene die de activiteit verricht er redelijkerwijs de beschikking over kan krijgen.\n\n##### Artikel 22.49 Informeren over een ongewoon voorval\n\n###### Lid 1.\n\nHet college van burgemeester en wethouders wordt onverwijld ge\u00efnformeerd over een ongewoon voorval.\n\n###### Lid 2.\n\nHet eerste lid geldt niet voor:\n\na.  milieubelastende activiteiten die zijn aangewezen in hoofdstuk 3 van het Besluit activiteiten leefomgeving; en\nb.  ongewone voorvallen bij wonen.\n\n##### Artikel 22.50 Gegevens en bescheiden bij een ongewoon voorval\n\n###### Lid 1.\n\nZodra de volgende gegevens en bescheiden bekend zijn, worden ze verstrekt aan het college van burgemeester en wethouders:\n\na.  informatie over de oorzaken van het ongewoon voorval en de omstandigheden waaronder het ongewoon voorval zich heeft voorgedaan;\nb.  informatie over de vrijgekomen stoffen en hun eigenschappen;\nc.  andere gegevens die nodig zijn om de aard en de ernst van de gevolgen voor de fysieke leefomgeving te kunnen inschatten; en\nd.  informatie over de maatregelen die zijn getroffen of worden overwogen om de nadelige gevolgen van het ongewoon voorval te voorkomen als bedoeld in artikel 19.1, eerste lid, van de Omgevingswet.\n\n###### Lid 2.\n\nHet eerste lid geldt niet voor:\n\na.  milieubelastende activiteiten die zijn aangewezen in hoofdstuk 3 van het Besluit activiteiten leefomgeving; en\nb.  ongewone voorvallen bij wonen.\n\n#### Paragraaf 22.3.2 Energiebesparing\n\n##### Artikel 22.51 Toepassingsbereik\n\nDeze paragraaf is niet van toepassing op een milieubelastende activiteit die is aangewezen in de afdelingen 3.3 tot en met 3.11 van het Besluit activiteiten leefomgeving.\n\n##### Artikel 22.52 Energie: maatregelen\n\n###### Lid 1.\n\nAlle energiebesparende maatregelen met een terugverdientijd van ten hoogste vijf jaar worden getroffen.\n\n###### Lid 2.\n\nHet eerste lid is niet van toepassing:\n\na.  als het energieverbruik van de activiteit en andere milieubelastende activiteiten die worden verricht op dezelfde locatie en die de activiteit functioneel ondersteunen, in het voorafgaande jaar kleiner is dan 50.000 kWh aan elektriciteit en 25.000 m\u00b3 aardgasequivalenten aan brandstoffen;\nb.  als artikel 15.51 of 16.5 van de Wet milieubeheer van toepassing is; of\nc.  op energiebesparende maatregelen aan een gebouw of gedeelte daarvan als bedoeld in artikel 3.84 van het Besluit bouwwerken leefomgeving.\n\n###### Lid 3.\n\nAan het eerste lid wordt in ieder geval voldaan door het treffen van de maatregelen die zijn opgenomen in bijlage VII, onderdeel 16, bij de Omgevingsregeling.\n\n###### Lid 4.\n\nDit artikel is van toepassing tot 1 december 2023.\n\n###### Lid 5.\n\nAls voor de inwerkingtreding van de Omgevingswet op grond van artikel 2.15, tweede, tiende of elfde lid, van het Activiteitenbesluit milieubeheer gegevens en bescheiden zijn verstrekt of hadden moeten worden verstrekt, blijven de uit artikel 2.15 van het Activiteitenbesluit milieubeheer, zoals dat artikel luidde voor de inwerkingtreding van de Omgevingswet, volgende verplichtingen en de verplichtingen volgend uit de regels die bij of krachtens dat artikel in samenhang met artikel 1.7, eerste lid, van het Activiteitenbesluit milieubeheer, zoals dat artikel luidde voor de inwerkingtreding van de Omgevingswet, zijn gesteld, tot 1 december 2023 van toepassing.\n\n###### Lid 6.\n\nOp een activiteit waarop het eerste lid van toepassing is, is gedurende de periode, bedoeld in dat lid, artikel 22.52 niet van toepassing.\n\n#### Paragraaf 22.3.3 Zwerfafval\n\n##### Artikel 22.53 Afval: zwerfvuil\n\nMet het oog op het doelmatig beheer van afvalstoffen worden binnen een straal van 25 m rond de begrenzing van de locatie waarop de activiteit wordt verricht, zo vaak als nodig etenswaren, verpakkingen, sport- of spelmaterialen, of andere materialen verwijderd die van de activiteit afkomstig zijn.\n\n#### Paragraaf 22.3.4 Geluid\n\n##### Subparagraaf 22.3.4.1 Algemene bepalingen\n\n###### Artikel 22.54 Toepassingsbereik\n\n**Lid 1.**\n\nParagraaf 22.3.4 is van toepassing op het geluid door een activiteit op of in een geluidgevoelig gebouw dat is toegelaten op grond van een omgevingsplan of een omgevingsvergunning voor een omgevingsplanactiviteit\n\n**Lid 2.**\n\nIn afwijking van het eerste lid is deze paragraaf niet van toepassing op geluid door een activiteit:\n\na.  op of in een geluidgevoelig gebouw, dat geheel of gedeeltelijk ligt op een gezoneerd industrieterrein of op een industrieterrein waarvoor geluidproductieplafonds als omgevingswaarden zijn vastgesteld;\nb.  op of in een geluidgevoelig gebouw, dat is toegelaten op grond van een omgevingsplan of een omgevingsvergunning voor een omgevingsplanactiviteit voor een duur van niet meer dan tien jaar; en\nc.  op een niet-geluidgevoelige gevel.\n\n**Lid 3.**\n\nDeze paragraaf is niet van toepassing op het geluid van:\n\na.  het met een verplaatsbaar mijnbouwwerk aanleggen, aanpassen, testen, onderhouden, repareren en buiten gebruik stellen van een boorgat of stimuleren van een voorkomen via een boorgat, bedoeld in artikel 4.1116 van het Besluit activiteiten leefomgeving; of\nb.  spoorvoertuigen op spoorwegemplacementen.\n\n**Lid 4.**\n\nDeze paragraaf is alleen van toepassing op het geluid door activiteiten bij detailhandel als:\n\na.  een of meer elektromotoren aanwezig zijn met een gezamenlijk vermogen van meer dan 1,5 kW, met uitzondering van elektromotoren met een vermogen van 0,25 kW of minder; of\nb.  een of meer stookinstallaties aanwezig zijn met een nominaal thermisch ingangsvermogen van meer dan 130 kW.\n\n###### Artikel 22.55 Toepassingsbereik: eerbiedigende werking\n\n**Lid 1.**\n\nIn afwijking van artikel 22.54, tweede lid, onder b, is deze paragraaf ook van toepassing op het geluid door een activiteit op of in een geluidgevoelig gebouw, dat is toegelaten voor een duur van niet meer dan tien jaar:\n\na.  in het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\nb.  in een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet.\n\n**Lid 2.**\n\nIn afwijking van artikel 22.54 is deze paragraaf niet van toepassing op het geluid door een activiteit op of in een geluidgevoelig gebouw dat nog niet aanwezig is als:\n\na.  de activiteit al werd verricht voor de inwerkingtreding van de Omgevingswet en op een locatie is toegelaten op grond van:\n    1.  het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\n    2.  een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet; en\nb.  het geluidgevoelig gebouw mag worden gebouwd op grond van:\n    1.  het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\n    2.  een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet.\n\n###### Artikel 22.56 Geluid: meerdere activiteiten beschouwen als \u00e9\u00e9n activiteit\n\nOnverminderd artikel 22.41 worden voor de toepassing van paragraaf 22.3.4 als \u00e9\u00e9n activiteit beschouwd, meerdere activiteiten die worden verricht op dezelfde locatie en die:\n\na.  rechtstreeks met elkaar samenhangen en met elkaar in technisch verband staan; of\nb.  elkaar functioneel ondersteunen.\n\n###### Artikel 22.57 Geluid: waar waarden gelden\n\nDe waarden voor het geluid door een activiteit gelden:\n\na.  als het gaat om een geluidgevoelig gebouw: op de gevel;\nb.  als het gaat om een nieuw te bouwen geluidgevoelig gebouw: op de locatie waar een gevel mag komen;\nc.  in afwijking van onder a en b, als het gaat om een woonschip of woonwagen: op de begrenzing van de locatie voor het plaatsen van dat woonschip of die woonwagen; en\nd.  als het gaat om een geluidgevoelige ruimte: in een geluidgevoelige ruimte.\n\n###### Artikel 22.58 Geluid: functionele binding\n\nDe waarden voor geluid zijn niet van toepassing op het geluid door een activiteit op of in een geluidgevoelig gebouw dat een functionele binding heeft met die activiteit.\n\n###### Artikel 22.59 Geluid: voormalige functionele binding\n\nBij een agrarische activiteit zijn de waarden voor geluid niet van toepassing op of in een geluidgevoelig gebouw dat:\n\na.  op grond van het tijdelijke deel van dit omgevingsplan, bedoeld in artikel 22.1, onder a, van de Omgevingswet of een voor de inwerkingtreding van de Omgevingswet aangevraagde omgevingsvergunning, behoort of heeft behoord tot die agrarische activiteit en door een derde bewoond mag worden; of\nb.  eerder functioneel verbonden was met die agrarische activiteit en waarvoor op grond van artikel 5.62 van het Besluit kwaliteit leefomgeving in dit omgevingsplan of een omgevingsvergunning voor een buitenplanse omgevingsplanactiviteit is bepaald dat de waarden voor geluid niet van toepassing zijn.\n\n###### Artikel 22.60 Geluid: onderzoek\n\n**Lid 1.**\n\nIn de volgende gevallen wordt er een geluidonderzoek verricht:\n\na.  als tussen 19.00 en 7.00 uur per dag gemiddeld meer dan vier transportbewegingen plaatsvinden met motorvoertuigen waarvan de massa van het ledig voertuig vermeerderd met het laadvermogen meer is dan 3.500 kg en binnen een afstand van 50 m van de begrenzing van de locatie waarop de activiteit wordt verricht geluidgevoelige gebouwen aanwezig zijn, tenzij het gaat om het bieden van gelegenheid voor het tanken van motorvoertuigen van derden of een activiteit waarvan horeca-activiteiten de kern vormen;\nb.  bij het opwekken van elektriciteit met een windturbine met een rotordiameter van meer dan 2 m, bedoeld in artikel 3.11 van het Besluit activiteiten leefomgeving;\nc.  als in de buitenlucht metalen in bulk worden overgeslagen of in de buitenlucht metalen mechanisch worden bewerkt;\nd.  bij het reinigen van afvalwater door waterstraal- of oppervlaktebeluchters met een capaciteit van 120.000 of meer vervuilingseenheden;\ne.  bij het neutraliseren van airbags of gordelspanners door deze te ontsteken;\nf.  bij het vervaardigen van betonmortel of betonwaren;\ng.  bij een binnenschietbaan als de afstand van de binnenschietbaan tot het dichtstbijzijnde geluidgevoelige gebouw kleiner is dan 50 m;\nh.  bij een buitenschietbaan als bedoeld in artikel 22.79; en\ni.  als het op basis van de aard van de activiteit aannemelijk is dat:\n    1.  in enige ruimte op de locatie waarop de activiteit wordt verricht, het equivalente geluidniveau (LAeq) veroorzaakt door de ten gehore gebrachte muziek in de representatieve bedrijfssituatie, meer bedraagt dan:\n        i.  70 dB(A), als die ruimte in- of aanpandig is gelegen met geluidgevoelige gebouwen; of\n        ii. 80 dB(A), in andere gevallen dan bedoeld onder i; of\n    2.  in de buitenlucht of op een open terrein muziek ten gehore zal worden gebracht.\n\n**Lid 2.**\n\nHet gemiddelde aantal transportbewegingen is een gemiddelde gemeten over de periode van een jaar.\n\n**Lid 3.**\n\nVoor een activiteit waarvan agrarische activiteiten de kern vormen, geldt in afwijking van het eerste lid, onder a, het aantal transportbewegingen tussen 19.00 en 6.00 uur.\n\n**Lid 4.**\n\nUit het rapport van een geluidonderzoek, bedoeld in het eerste lid, blijkt op grond van verrichte geluidsmetingen of geluidsberekeningen of wordt voldaan aan:\n\na.  de waarden, bedoeld in de paragrafen 22.3.4.2, 22.3.4.3 en 22.3.4.4; of\nb.  de van toepassing zijnde geluidswaarden van de omgevingsvergunning of een maatwerkvoorschrift. In het rapport wordt aangegeven welke voorzieningen worden getroffen om te voorkomen dat de waarden, bedoeld onder a en b, worden overschreden.\n\n###### Artikel 22.61 Gegevens en bescheiden: rapport geluidonderzoek\n\n**Lid 1.**\n\nTen minste vier weken voor het begin van de activiteit wordt het rapport van het geluidonderzoek, bedoeld in artikel 22.60, verstrekt aan het college van burgemeester en wethouders.\n\n**Lid 2.**\n\nTen minste vier weken voordat de activiteit op een andere manier wordt verricht dan op grond van de gegevens in het rapport van het geluidonderzoek, worden de gewijzigde gegevens verstrekt aan het college van burgemeester en wethouders.\n\n**Lid 3.**\n\nHet zesde en zevende lid zijn van toepassing op een activiteit op een gezoneerd industrieterrein.\n\n**Lid 4.**\n\nHet zesde en zevende lid van dit artikel zijn niet van toepassing op een activiteit waar:\n\na.  tussen 19.00 en 7.00 uur gemiddeld niet meer dan vier transportbewegingen per dag plaatsvinden met motorvoertuigen waarvan de massa van het ledig voertuig vermeerderd met het laadvermogen meer is dan 3.500 kg en binnen een afstand van 50 m van de begrenzing van de locatie waarop de activiteit wordt verricht geluidgevoelige gebouwen aanwezig zijn;\nb.  het mede op basis van de aard van de activiteit, niet aannemelijk is dat in enige ruimte op de locatie waarop de activiteit wordt verricht het equivalente geluidsniveau (LAeq) veroorzaakt door de ten gehore gebrachte muziek in de representatieve bedrijfssituatie, meer bedraagt dan:\n    1.  70 dB(A), als deze ruimte in- of aanpandig is gelegen met geluidgevoelige gebouwen;\n    2.  80 dB(A), in andere gevallen dan bedoeld onder 1;\nc.  in de buitenlucht of op een open terrein geen muziek ten gehore wordt gebracht;\nd.  in de buitenlucht geen oefenterrein voor motorvoertuigen aanwezig is;\ne.  geen koelinstallatie aanwezig is die volgens de gebruiksaanwijzing behoort te zijn gevuld met meer dan 30 kg synthetisch koudemiddel;\nf.  geen gemotoriseerde modelvliegtuigen, modelvaartuigen of modelvoertuigen in de open lucht worden gebruikt;\ng.  geen parkeergelegenheid wordt geboden in een parkeergarage voor meer dan 30 personenauto\u2019s;\nh.  geen noodstroomaggregaat aanwezig is dat meer dan 50 uren per jaar in werking is; en\ni.  geen transformatoren met een maximaal gelijktijdig in te schakelen elektrisch vermogen van 200 MVA of meer, die zijn ondergebracht in een gesloten gebouw, worden gebruikt;\n\n**Lid 5.**\n\nHet zesde en zevende lid van dit artikel zijn ook niet van toepassing op een activiteit waarvoor op grond van hoofdstuk 2, 3, 4 of 5 van het Besluit activiteiten leefomgeving, artikel 22.61 of een ander artikel in deze afdeling een verplichting geldt om gegevens en bescheiden te verstrekken of een omgevingsvergunning aan te vragen voor het beginnen of wijzigen van die activiteit.\n\n**Lid 6.**\n\nTen minste vier weken voor het begin van een activiteit op een gezoneerd industrieterrein, zoals bedoeld in het derde lid wijzigt, worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein; en\n    2.  de ligging van de gebouwen;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n**Lid 7.**\n\nTen minste vier weken voordat de activiteit op een gezoneerd industrieterrein, zoals bedoeld in het derde lid, wijzigt, worden de gewijzigde gegevens verstrekt aan het college van burgemeester en wethouders.\n\n##### Subparagraaf 22.3.4.2 Geluid door activiteiten, anders dan door windturbines en windparken en civiele buitenschietbanen, militaire buitenschietbanen en militaire springterreinen\n\n###### Artikel 22.62 Toepassingsbereik\n\n**Lid 1.**\n\nDeze paragraaf is van toepassing op het geluid door een activiteit op of in een geluidgevoelig gebouw, met uitzondering van een activiteit als bedoeld in de paragrafen 22.3.4.3 en 22.3.4.4.\n\n**Lid 2.**\n\nDeze paragraaf is niet van toepassing op het geluid waarvoor bij maatwerkvoorschrift of maatwerkregel is bepaald dat het niet representatief is voor een activiteit.\n\n**Lid 3.**\n\nDeze paragraaf is niet van toepassing op een windpark met 3 of meer windturbines.\n\n###### Artikel 22.63 Geluid: waarden voor geluidgevoelige gebouwen\n\n**Lid 1.**\n\nMet het oog op het voorkomen of het beperken van geluidhinder is het geluid door een activiteit op een geluidgevoelig gebouw, niet hoger dan de waarde, bedoeld in tabel 22.3.1.\n\n**Lid 2.**\n\nMet het oog op het voorkomen of het beperken van geluidhinder is, in afwijking van het eerste lid, het geluid van een activiteit die wordt verricht op een Activiteitenbesluit-bedrijventerrein, op een geluidgevoelig gebouw op dat terrein, niet hoger dan de waarde, bedoeld in tabel 22.3.2.\n\n**Lid 3.**\n\nMet het oog op het voorkomen of het beperken van geluidhinder is het geluid door een activiteit, in een geluidgevoelige ruimte binnen een in- of aanpandig geluidgevoelig gebouw, niet hoger dan de waarde, bedoeld in tabel 22.3.3.\n\n**Lid 4.**\n\nDe in het eerste tot en met derde lid opgenomen maximale geluidniveaus LAmax zijn niet van toepassing op het laden en lossen in de periode tussen 07.00 en 19.00 uur.\n\n###### Artikel 22.64 Geluid: waarden voor geluidgevoelige gebouwen: tankstation\n\n**Lid 1.**\n\nMet het oog op het voorkomen of het beperken van geluidhinder is, in afwijking van artikel 22.63, eerste, derde en vierde lid, het geluid door het bieden van gelegenheid voor het tanken van motorvoertuigen van derden, op een geluidgevoelig gebouw, niet hoger dan de waarde, bedoeld in tabel 22.3.4.\n\n**Lid 2.**\n\nDe in het eerste lid opgenomen maximale geluidniveaus LAmax zijn niet van toepassing op laden en lossen in de periode tussen 07.00 en 21.00 uur.\n\n###### Artikel 22.65 Geluid: waarden voor geluidgevoelige gebouwen: agrarische activiteit, niet zijnde een glastuinbouwbedrijf dat is gelegen in een glastuinbouwgebied\n\n**Lid 1.**\n\nMet het oog op het voorkomen of het beperken van geluidhinder is, in afwijking van artikel 22.63, eerste lid, het geluid door een activiteit waarvan agrarische activiteiten de kern vormen, maar dat geen glastuinbouwbedrijf is dat is gelegen in een glastuinbouwgebied, op een geluidgevoelig gebouw, niet hoger dan de waarde, bedoeld in tabel 22.3.5.\n\n**Lid 2.**\n\nMet het oog op het voorkomen of het beperken van geluidhinder is, in afwijking van artikel 22.63, derde lid, het geluid door een activiteit waarvan agrarische activiteiten de kern vormen, maar dat geen glastuinbouwbedrijf is dat is gelegen in een glastuinbouwgebied, in geluidgevoelige ruimten binnen een in- of aanpandig geluidgevoelig gebouw, niet hoger dan de waarde, bedoeld in tabel 22.3.6.\n\n**Lid 3.**\n\nBij het bepalen van het maximaal geluidniveau (LAmax), bedoeld in het eerste en tweede lid, blijft buiten beschouwing het geluid als gevolg van:\n\na.  laden en lossen en het in- en uitrijden van landbouwtractoren of motorvoertuigen met beperkte snelheid, in de periode tussen 06.00 uur en 19.00 uur;\nb.  laden en lossen in de periode tussen 19.00 uur en 06.00 uur, voor zover dat ten hoogste \u00e9\u00e9n keer in die periode plaatsvindt; en\nc.  het wassen van kasdekken in de periode tussen 19.00 uur en 6.00 uur.\n\n###### Artikel 22.66 Geluid: waarde voor geluidgevoelige gebouwen: glastuinbouwbedrijf binnen een glastuinbouwgebied\n\n**Lid 1.**\n\nMet het oog op het voorkomen of het beperken van geluidhinder is, in afwijking van artikel 22.63, eerste lid, het geluid door een glastuinbouwbedrijf dat is gelegen in een glastuinbouwgebied, op een geluidgevoelig gebouw, niet hoger dan de waarde, bedoeld in tabel 22.3.7.\n\n**Lid 2.**\n\nMet het oog op het voorkomen of het beperken van geluidhinder is in afwijking van artikel 22.63, derde lid, het geluid door een glastuinbouwbedrijf dat is gelegen in een glastuinbouwgebied, in geluidgevoelige ruimten binnen een in- of aanpandig geluidgevoelig gebouw, niet hoger dan de waarde, bedoeld in tabel 22.3.8.\n\n**Lid 3.**\n\nBij het bepalen van het maximaal geluidniveau (LAmax), bedoeld in het eerste en tweede lid, blijft buiten beschouwing het geluid als gevolg van:\n\na.  het laden en lossen in de periode tussen 06.00 uur en 19.00 uur;\nb.  het laden en lossen in de periode tussen 19.00 uur en 06.00 uur, voor zover dat ten hoogste \u00e9\u00e9n keer in de genoemde periode plaatsvindt; en\nc.  het wassen van kasdekken in de periode tussen 19.00 uur en 6.00 uur.\n\n###### Artikel 22.67 Geluid: waarden bij of krachtens een voor inwerkingtreding van de Omgevingswet vastgestelde gemeentelijke verordening\n\n**Lid 1.**\n\nAls een activiteit wordt verricht in een concentratiegebied voor horecabedrijven of in een concentratiegebied voor detailhandel en ambachtsbedrijven dat bij of krachtens een voor de inwerkingtreding van de Omgevingswet vastgestelde gemeentelijke verordening als zodanig is aangewezen en waarin andere waarden zijn opgenomen dan de waarden, bedoeld in artikel 22.63, gelden de waarden die zijn opgenomen in die verordening.\n\n**Lid 2.**\n\nAls een agrarische activiteit wordt verricht in een gebied waarvoor bij of krachtens een voor de inwerkingtreding van de Omgevingswet vastgestelde gemeentelijke verordening andere waarden gelden voor het langtijdgemiddelde beoordelingsniveau (LAr,LT) op geluidgevoelige gebouwen, bedoeld in de artikelen 22.65, eerste lid, en 22.66, eerste lid, gelden de waarden die zijn opgenomen in die verordening.\n\n###### Artikel 22.68 Geluid: waarden op drijvende woonfunctie voor 1\u00a0juli 2012\n\nVoor een drijvende woonfunctie is de waarde 5 dB(A) hoger dan de waarden, bedoeld in de artikelen 22.63, eerste lid, 22.64, eerste lid, 22.65, eerste lid en 22.66, eerste lid, als de locatie van de drijvende woonfunctie voor 1 juli 2012:\n\na.  voor een woonschip was bestemd; of\nb.  in een gemeentelijke verordening is aangewezen om door een drijvende woonfunctie te worden ingenomen en:\n    1.  voor 1 juli 2022 voor een woonschip is bestemd; of\n    2.  de aanwezigheid van een woonschip voor 1 juli 2022 in dit omgevingsplan is toegelaten.\n\n###### Artikel 22.69 Geluid: eerbiedigende werking\n\n**Lid 1.**\n\nVoor een activiteit waarop artikel 2.17a, derde lid, van het Activiteitenbesluit milieubeheer, zoals dat besluit luidde voor de inwerkingtreding van de Omgevingswet, van toepassing was, blijven het eerste en tweede lid van dat artikel gelden.\n\n**Lid 2.**\n\nVoor een activiteit waarop artikel 2.17a, zesde lid, van het Activiteitenbesluit milieubeheer, zoals dat besluit luidde voor de inwerkingtreding van de Omgevingswet, van toepassing was, blijft dat lid gelden.\n\n###### Artikel 22.70 Geluid: buiten beschouwing laten van geluidbronnen\n\n**Lid 1.**\n\nBij het bepalen van de geluidniveaus, bedoeld in de artikelen 22.63 tot en met 22.69 en 22.71, blijft buiten beschouwing:\n\na.  het geluid door de inzet van motorvoertuigen of helikopters voor spoedeisende medische hulpverlening, ongevallenbestrijding, brandbestrijding, gladheidbestrijding en het vrijmaken van de weg na een ongeval;\nb.  het stemgeluid van personen op een onverwarmd en onoverdekt terrein, tenzij dit terrein kan worden aangemerkt als een binnenterrein;\nc.  het stemgeluid van bezoekers op het open terrein bij sport- of recreatieactiviteiten;\nd.  het stemgeluid van kinderen op een onverwarmd of onoverdekt terrein dat onderdeel is van een instelling voor het primair onderwijs, in de periode vanaf een uur voor aanvang van het onderwijs tot een uur na be\u00ebindiging van het onderwijs;\ne.  het stemgeluid van kinderen op een onverwarmd of onoverdekt terrein dat onderdeel is van een instelling voor kinderopvang;\nf.  het geluid voor het oproepen tot het belijden van godsdienst of levensovertuiging of het bijwonen van godsdienstige of levensbeschouwelijke bijeenkomsten en lijkplechtigheden, en ook het geluid in verband met het houden van deze bijeenkomsten of plechtigheden;\ng.  het geluid van het traditioneel ten gehore brengen van muziek tijdens het hijsen en strijken van de nationale vlag bij zonsopkomst en zonsondergang op militaire terreinen;\nh.  het ten gehore brengen van muziek wegens het oefenen door militaire muziekkorpsen in de buitenlucht gedurende de dagperiode met een maximum van twee uur per week op militaire terreinen;\ni.  het ten gehore brengen van onversterkte muziek, behalve voor zover daarvoor bij gemeentelijke verordening regels zijn gesteld; en\nj.  het traditioneel schieten, bedoeld in paragraaf 22.3.21, behalve voor zover daarvoor bij gemeentelijke verordening regels zijn gesteld.\n\n**Lid 2.**\n\nBij het bepalen van het maximale geluidniveau (LAmax), bedoeld in de artikelen 22.63 tot en met 22.67 en 22.69, blijft buiten beschouwing het geluid als gevolg van:\n\na.  het komen en gaan van bezoekers bij een activiteit waarvan horeca-, sport- of recreatieactiviteiten de kern vormen; of\nb.  het verrichten in de open lucht van sportactiviteiten of activiteiten die hiermee in nauw verband staan.\n\n**Lid 3.**\n\nDe maximale geluidniveaus (LAmax), bedoeld in de artikelen 22.63 tot en met 22.69, zijn tussen 23.00 en 7.00 uur niet van toepassing op aandrijfgeluid van motorvoertuigen bij het laden en lossen als:\n\na.  voor die activiteit het in die periode geldende maximale geluidniveau (LAmax) niet te bereiken is door het treffen van maatregelen; en\nb.  het niveau van het aandrijfgeluid op een afstand van 7,5 m van het motorvoertuig niet hoger is dan 65dB(A).\n\n###### Artikel 22.71 Geluid: waar waarden gelden voor een activiteit op een gezoneerd industrieterrein\n\nAls de activiteit wordt verricht op een gezoneerd industrieterrein of op een industrieterrein waarvoor geluidproductieplafonds als omgevingswaarden zijn vastgesteld, gelden de waarden van het langtijdgemiddelde beoordelingsniveau (LAr,LT), bedoeld in de artikelen 22.63, eerste lid, en 22.64, eerste lid ook op een afstand van 50 m vanaf de begrenzing van de locatie waarop de activiteit wordt verricht.\n\n###### Artikel 22.72 Geluid: maatregelen of voorzieningen bij stomen van grond\n\n**Lid 1.**\n\nBij het bepalen van de geluidniveaus, bedoeld in de artikelen 22.63 tot en met 22.69, blijft het geluid veroorzaakt door het stomen van grond met een installatie van derden, buiten beschouwing.\n\n**Lid 2.**\n\nBij het stomen van grond met een installatie van derden worden maatregelen of voorzieningen getroffen die betrekking hebben op:\n\na.  de periode waarin het stomen van grond plaatsvindt;\nb.  de locatie waarop de installatie wordt opgesteld; en\nc.  het aanbrengen van geluidbeperkende voorzieningen op de locatie waarop de activiteit wordt verricht.\n\n###### Artikel 22.73 Geluid: festiviteiten\n\n**Lid 1.**\n\nDe waarden, bedoeld in de in artikelen 22.63 tot en met 22.71, zijn voor zover de naleving van deze normen redelijkerwijs niet kan worden gevergd, niet van toepassing op dagen of dagdelen in verband met de viering van:\n\na.  festiviteiten die bij of krachtens gemeentelijke verordening zijn aangewezen, in de gebieden in de gemeente waarvoor die verordening geldt; en\nb.  andere festiviteiten die plaatsvinden op de locatie waarop de activiteit wordt verricht, waarbij het aantal bij of krachtens die verordening aan te wijzen dagen of dagdelen per gebied of categorie van bedrijfssector kan verschillen en niet meer bedraagt dan twaalf per kalenderjaar.\n\n**Lid 2.**\n\nEen festiviteit die ten hoogste een etmaal duurt, maar die zowel voor als na 00.00 uur plaatsvindt, wordt beschouwd als plaatshebbende op \u00e9\u00e9n dag.\n\n###### Artikel 22.74 Geluid: meet- en rekenbepalingen\n\nOp het bepalen van het langtijdgemiddelde beoordelingsniveau (LAr,LT) of het maximaal geluidniveau (LAmax), bedoeld in deze paragraaf, zijn de artikelen 6.6 en 6.7 van de Omgevingsregeling van toepassing.\n\n##### Subparagraaf 22.3.4.3 Geluid door windturbines\n\n###### Artikel 22.75 Toepassingsbereik\n\n**Lid 1.**\n\nDeze paragraaf is van toepassing op het geluid door het opwekken van elektriciteit met een windturbine met een rotordiameter van meer dan 2 m, bedoeld in artikel 3.11 van het Besluit activiteiten leefomgeving, op een geluidgevoelig gebouw.\n\n**Lid 2.**\n\nDeze paragraaf is ook niet van toepassing voor zover het gaat om een windpark met 3 of meer windturbines.\n\n###### Artikel 22.76 Geluid: waarden windturbines\n\nMet het oog op het voorkomen of het beperken van geluidhinder is het geluid door het opwekken van elektriciteit met een windturbine of windpark op een geluidgevoelig gebouw, ten hoogste 47 Lden en 41 Lnight.\n\n###### Artikel 22.77 Registratie gegevens windturbines\n\n**Lid 1.**\n\nDe volgende gegevens worden geregistreerd:\n\na.  de emissieterm LE, bedoeld in onderdeel 3.1 van bijlage XXV bij de Omgevingsregeling, gebaseerd op de effectieve werking gedurende het afgelopen kalenderjaar; en\nb.  de voor de duur van een handhavingsmeting benodigde gegevens ter bepaling van de windsnelheid op ashoogte, bedoeld in paragraaf 1.6 van bijlage XXV bij de Omgevingsregeling.\n\n**Lid 2.**\n\nDe gegevens worden gedurende vijf jaar bewaard.\n\n###### Artikel 22.78 Geluid: meet- en rekenbepalingen\n\nOp het bepalen van het geluid Lden of Lnight, bedoeld in artikel 22.76, is artikel 6.8 van de Omgevingsregeling van toepassing.\n\n##### Subparagraaf 22.3.4.4 Geluid door civiele buitenschietbanen, militaire buitenschietbanen en militaire springterreinen\n\n###### Artikel 22.79 Toepassingsbereik\n\n**Lid 1.**\n\nDeze paragraaf is van toepassing op het geluid op een geluidgevoelig gebouw door het exploiteren van een in de buitenlucht of in een gebouw zonder gesloten afdekking of een gebouw met een open zijde gelegen:\n\na.  civiele schietbaan waar met vuurwapens wordt geschoten; of\nb.  militaire schietbaan of militair springterrein op een militair terrein.\n\n**Lid 2.**\n\nDeze paragraaf is niet van toepassing op het traditioneel schieten door schutterijen of schuttersgilden.\n\n###### Artikel 22.80 Geluid: waarden buitenschietbanen\n\nMet het oog op het voorkomen of het beperken van geluidhinder is het geluid door een activiteit als bedoeld in artikel 22.79 op een geluidgevoelig gebouw ten hoogste 50 Bs,dan.\n\n###### Artikel 22.81 Registratie gegevens buitenschietbanen\n\n**Lid 1.**\n\nDe volgende gegevens worden geregistreerd:\n\na.  dagelijks het aantal schoten of ontploffingen per wapentype, per dag-, avond- en nachtperiode, per baan; en\nb.  voor de duur van de handhavingsmeting, bedoeld in onderdeel 4.4.1 van bijlage XXVII bij de Omgevingsregeling, de gebruikte wapens en verschoten munitie.\n\n**Lid 2.**\n\nDe gegevens worden gedurende vijf jaar bewaard.\n\n###### Artikel 22.82 Geluid: meet- en rekenbepalingen\n\nOp het bepalen van het geluid Bs,dan, bedoeld in artikel 22.80, is artikel 6.9 van de Omgevingsregeling van toepassing.\n\n#### Paragraaf 22.3.5 Trillingen\n\n##### Artikel 22.83 Toepassingsbereik\n\n###### Lid 1.\n\nDeze paragraaf is van toepassing op de trillingen in een frequentie van 1 tot 80 Hz door een activiteit in een trillinggevoelige ruimte van een trillinggevoelig gebouw dat is toegelaten op grond van een omgevingsplan of een omgevingsvergunning voor een omgevingsplanactiviteit.\n\n###### Lid 2.\n\nDeze paragraaf is niet van toepassing op trillingen door een activiteit:\n\na.  in een trillinggevoelige ruimte van een trillinggevoelig gebouw dat geheel of gedeeltelijk ligt op een gezoneerd industrieterrein of op een industrieterrein waarvoor geluidproductieplafonds als omgevingswaarden zijn vastgesteld; en\nb.  in een trillinggevoelige ruimte van een trillinggevoelig gebouw, dat is toegelaten op grond van een omgevingsplan of een omgevingsvergunning voor een omgevingsplanactiviteit voor een duur van niet meer dan tien jaar.\n\n##### Artikel 22.84 Toepassingsbereik: eerbiedigende werking\n\nIn afwijking van artikel 22.83, tweede lid, onder b, is deze paragraaf ook van toepassing op trillingen in een frequentie van 1 tot 80 Hz door een activiteit in een trillinggevoelige ruimte van een trillinggevoelig gebouw dat is toegelaten voor een duur van niet meer dan tien jaar:\n\na.  in het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\nb.  in een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet.\n\n##### Artikel 22.85 Trillingen: meerdere activiteiten beschouwen als een activiteit\n\nOnverminderd artikel 22.41 worden voor de toepassing van deze paragraaf als \u00e9\u00e9n activiteit beschouwd, meerdere activiteiten die worden verricht op dezelfde locatie en die:\n\na.  rechtstreeks met elkaar samenhangen en met elkaar in technisch verband staan; of\nb.  elkaar functioneel ondersteunen.\n\n##### Artikel 22.86 Trillingen: functionele binding\n\nDe waarden voor trillingen zijn niet van toepassing op trillingen door een activiteit in trillinggevoelige ruimten van een trillinggevoelig gebouw dat een functionele binding heeft met die activiteit.\n\n##### Artikel 22.87 Trillingen: voormalige functionele binding\n\nBij een agrarische activiteit zijn de waarden voor trillingen niet van toepassing in een trillinggevoelige ruimte van een trillinggevoelig gebouw dat:\n\na.  op grond van het tijdelijke deel van dit omgevingsplan, bedoeld in artikel 22.1, onder a, van de Omgevingswet, of op grond van een voor de inwerkingtreding van de Omgevingswet aangevraagde omgevingsvergunning, behoort of heeft behoord tot die agrarische activiteit en door een derde bewoond mag worden; of\nb.  eerder functioneel verbonden was met die agrarische activiteit en waarvoor op grond van artikel 5.85 van het Besluit kwaliteit leefomgeving in dit omgevingsplan of een omgevingsvergunning voor een buitenplanse omgevingsplanactiviteit is bepaald dat de waarden voor trillingen niet van toepassing zijn.\n\n##### Artikel 22.88 Trillingen: waarden voor continue trillingen\n\n###### Lid 1.\n\nMet het oog op het voorkomen of het beperken van trillinghinder zijn de continue trillingen door een activiteit in trillinggevoelige ruimten, niet hoger dan de waarde A\u2081 trillingssterkte Vmax, bedoeld in tabel 22.3.9.\n\n###### Lid 2.\n\nAls niet voldaan wordt aan de waarde, bedoeld in het eerste lid, is de waarde van continue trillingen door een activiteit in trillinggevoelige ruimten, niet hoger dan de waarden onder A\u2082 trillingssterkte Vmax en A\u2083 trillingssterkte Vper, bedoeld in tabel 22.3.9.\n\n##### Artikel 22.89 Trillingen: meet- en rekenbepalingen\n\nOp het bepalen van de continue trillingen, bedoeld in deze paragraaf, is artikel 6.11 van de Omgevingsregeling van toepassing.\n\n#### Paragraaf 22.3.6 Geur\n\n##### Subparagraaf 22.3.6.1 Algemene bepalingen\n\n###### Artikel 22.90 Toepassingsbereik\n\n**Lid 1.**\n\nDeze paragraaf is van toepassing op de geur door een activiteit op een geurgevoelig object.\n\n**Lid 2.**\n\nIn afwijking van het eerste lid zijn de waarden, bedoeld in de paragrafen 22.3.6.2 en 22.3.6.5, en de afstanden, bedoeld in de paragrafen 22.3.6.2 en 22.3.6.4 en artikel 22.245, niet van toepassing op de geur door een activiteit op een geurgevoelig object dat is toegelaten op grond van een omgevingsplan of een omgevingsvergunning voor een omgevingsplanactiviteit voor een duur van niet meer dan tien jaar.\n\n###### Artikel 22.91 Toepassingsbereik: eerbiedigende werking\n\n**Lid 1.**\n\nIn afwijking van artikel 22.90, tweede lid, zijn de waarden, bedoeld in de paragrafen 22.3.6.2 en 22.3.6.5, en de afstanden, bedoeld in de paragrafen 22.3.6.2 en 22.3.6.4 en artikel 22.245, ook van toepassing op de geur door een activiteit op een geurgevoelig object dat voor een duur van niet meer dan tien jaar is toegelaten:\n\na.  in het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\nb.  in een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet.\n\n**Lid 2.**\n\nIn afwijking van artikel 22.90, eerste lid, zijn de waarden, bedoeld in de paragrafen 22.3.6.2 en 22.3.6.5, en de afstanden, bedoeld in de paragrafen 22.3.6.2 en 22.3.6.4 en artikel 22.245, niet van toepassing op de geur door een activiteit op een geurgevoelig gebouw dat nog niet aanwezig is maar mag worden gebouwd op grond van:\n\na.  het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\nb.  een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet.\n\n###### Artikel 22.92 Geur: waar waarden en tot waar afstanden gelden\n\nDe waarden, bedoeld in de paragrafen 22.3.6.2 en 22.3.6.5, en de afstanden, bedoeld in de paragrafen 22.3.6.2 en 22.3.6.4 en artikel 22.245, voor de geur door een activiteit op een geurgevoelig object gelden:\n\na.  als het gaat om een geurgevoelig object: op of tot de gevel;\nb.  als het gaat om een nieuw te bouwen geurgevoelig gebouw: op of tot de locatie waar een gevel mag komen; en\nc.  in afwijking van de onderdelen a en b, als het gaat om een woonschip of woonwagen: op of tot de begrenzing van de locatie voor het plaatsen van het woonschip of de woonwagen.\n\n###### Artikel 22.93 Geur: functionele binding\n\nDe waarden, bedoeld in de paragrafen 22.3.6.2 en 22.3.6.5, en de afstanden, bedoeld in de paragrafen 22.3.6.2 en 22.3.6.4 en artikel 22.245, zijn niet van toepassing als het geurgevoelig object een functionele binding heeft met de activiteit.\n\n###### Artikel 22.94 Geur: voormalige functionele binding\n\nBij een activiteit zijn de waarden, bedoeld in paragraaf 22.3.6.2, en de afstanden, bedoeld in de paragrafen 22.3.6.2 en 22.3.6.4 en artikel 22.245, niet van toepassing op een geurgevoelig object dat:\n\na.  op grond van het tijdelijke deel van dit omgevingsplan, bedoeld in artikel 22.1, onder a, van de Omgevingswet, of een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet, behoort of heeft behoord tot die activiteit en door een derde bewoond mag worden; of\nb.  eerder functioneel verbonden was met die activiteit en waarvoor op grond van artikel 5.96 van het Besluit kwaliteit leefomgeving in dit omgevingsplan of een omgevingsvergunning voor een buitenplanse omgevingsplanactiviteit is bepaald dat de waarden en afstanden voor geur niet van toepassing zijn.\n\n###### Artikel 22.95 Geur: cumulatie\n\nBij de waarden, bedoeld in de paragrafen 22.3.6.2 en 22.3.6.5, en de afstanden, bedoeld in de paragrafen 22.3.6.2 en 22.3.6.4 en artikel 22.245, is geen rekening gehouden met de cumulatie van geur door activiteiten op geurgevoelige gebouwen.\n\n##### Subparagraaf 22.3.6.2 Geur houden van landbouwhuisdieren en paarden en pony\u2019s voor het berijden in een dierenverblijf\n\n###### Artikel 22.96 Toepassingsbereik\n\n**Lid 1.**\n\nDeze paragraaf is van toepassing op het beginnen met of het wijzigen of uitbreiden van het in een dierenverblijf houden van:\n\na.  landbouwhuisdieren; en\nb.  paarden en pony's die gehouden worden voor het berijden.\n\n**Lid 2.**\n\nDeze paragraaf is niet van toepassing op het houden van minder dan 10 schapen, 5 paarden en pony\u2019s, 10 geiten, 25 stuks pluimvee, 25 konijnen en 10 overige landbouwhuisdieren.\n\n###### Artikel 22.97 Geur vanaf waar afstanden gelden\n\nEen afstand als bedoeld in deze paragraaf geldt vanaf het emissiepunt van een dierenverblijf, bedoeld in artikel 4.806, tweede lid, van het Besluit activiteiten leefomgeving.\n\n###### Artikel 22.98 Geur landbouwhuisdieren met geuremissiefactor: waarden\n\n**Lid 1.**\n\nMet het oog op het voorkomen of het beperken van geurhinder is bij het houden van landbouwhuisdieren met geuremissiefactor de geur op een geurgevoelig object door de activiteit niet hoger dan de waarde, bedoeld in tabel 22.3.10.\n\n**Lid 2.**\n\nOp het berekenen van de geur, bedoeld in het eerste lid, is artikel 6.14 van de Omgevingsregeling van toepassing.\n\n###### Artikel 22.99 Geur landbouwhuisdieren met geuremissiefactor: eerbiedigende werking bij waarden\n\n**Lid 1.**\n\nAls onmiddellijk voor de inwerkingtreding van de Omgevingswet de geur op een locatie rechtmatig meer bedraagt dan de waarde, bedoeld in artikel 22.98, eerste lid, mag, in afwijking van artikel 22.98, bij het houden van landbouwhuisdieren met geuremissiefactor:\n\na.  het aantal landbouwhuisdieren met geuremissiefactor per diercategorie niet toenemen, en\nb.  de geur door het houden van landbouwhuisdieren met geuremissiefactor op die locatie niet toenemen.\n\n**Lid 2.**\n\nVoor gevallen als bedoeld in het eerste lid mag het aantal landbouwhuisdieren van een of meer diercategorie\u00ebn met geuremissiefactor alleen toenemen als:\n\na.  een geurbelastingreducerende maatregel wordt getroffen; en\nb.  de totale geur na het uitbreiden niet meer bedraagt dan het gemiddelde van de waarde, bedoeld in artikel 22.96, en de waarde van de geur die de activiteit onmiddellijk voorafgaand aan het treffen van de maatregel rechtmatig mocht veroorzaken.\n\n###### Artikel 22.100 Geur landbouwhuisdieren met geuremissiefactor: afstand tot bijzondere geurgevoelige objecten\n\nArtikel 22.98, eerste lid, is niet van toepassing bij het houden van landbouwhuisdieren met geuremissiefactor, als de afstand op een locatie gelijk of groter is dan de afstand, bedoeld in tabel 22.3.11, tot de volgende geurgevoelige objecten:\n\na.  een geurgevoelig object dat een functionele binding heeft met een dierenverblijf in de directe omgeving daarvan;\nb.  een geurgevoelig object dat op of na 19 maart 2000 heeft opgehouden een functionele binding te hebben met een dierenverblijf in de directe omgeving daarvan;\nc.  een geurgevoelig object met een woonfunctie dat op of na 19 maart 2000 is gebouwd:\n    1.  op een locatie die op dat tijdstip werd gebruikt voor het houden van landbouwhuisdieren in een dierenverblijf;\n    2.  in samenhang met het geheel of gedeeltelijk buiten werking stellen van het dierenverblijf; en\n    3.  in samenhang met de sloop van een dierenverblijf of bedrijfsgebouw dat onderdeel heeft uitgemaakt van een gebouw voor het houden van landbouwhuisdieren of voor functioneel ondersteunende activiteiten; en\nd.  een geurgevoelig object dat aanwezig is op een locatie waar een geurgevoelig object met een woonfunctie als bedoeld onder c is gebouwd.\n\n###### Artikel 22.101 Geur landbouwhuisdieren zonder geuremissiefactor of paarden en pony\u2019s voor het berijden: afstand\n\nMet het oog op het voorkomen of het beperken van geurhinder is bij het houden van landbouwhuisdieren zonder geuremissiefactor of paarden en pony\u2019s die gehouden worden voor het berijden, de afstand tot een geurgevoelig object, niet kleiner dan de afstand, bedoeld in tabel 22.3.12.\n\n###### Artikel 22.102 Geur landbouwhuisdieren zonder geuremissiefactor of paarden en pony\u2019s voor het berijden: eerbiedigende werking voor afstand\n\n**Lid 1.**\n\nArtikel 22.101 is niet van toepassing als op een locatie waarop onmiddellijk voor de inwerkingtreding van de Omgevingswet rechtmatig niet wordt voldaan aan de afstand, bedoeld in dat artikel.\n\n**Lid 2.**\n\nIn een geval als bedoeld in het eerste lid mag het aantal landbouwhuisdieren per diercategorie zonder geuremissiefactor of het aantal paarden en pony\u2019s die gehouden worden voor het berijden, niet toenemen en de afstand tot een geurgevoelig object niet afnemen.\n\n###### Artikel 22.103 Geur landbouwhuisdieren en paarden of pony\u2019s voor het berijden: afstand vanaf de gevel dierenverblijf\n\n**Lid 1.**\n\nOnverminderd de artikelen 22.98 tot en met 22.102 is bij het houden van landbouwhuisdieren met geuremissiefactor of zonder geuremissiefactor of paarden en pony\u2019s die gehouden worden voor het berijden, de afstand niet kleiner dan de afstand, bedoeld in tabel 22.3.13.\n\n**Lid 2.**\n\nIn afwijking van artikel 22.97 geldt de afstand, bedoeld in het eerste lid, vanaf de gevel van een dierenverblijf.\n\n###### Artikel 22.104 Geur landbouwhuisdieren met geuremissiefactor: eerbiedigende werking voor afstand vanaf gevel dierenverblijf\n\nAls voor de inwerkingtreding van de Omgevingswet voor het houden van landbouwhuisdieren met geuremissiefactor op een locatie rechtmatig niet wordt voldaan aan de afstand, bedoeld in artikel 22.103, mag, in afwijking van dat artikel, bij het houden van landbouwhuisdieren met geuremissiefactor:\n\na.  die afstand niet afnemen;\nb.  de geur door het houden van landbouwhuisdieren met geuremissiefactor op een geurgevoelig object niet toenemen; en\nc.  het aantal landbouwhuisdieren per diercategorie met geuremissiefactor niet toenemen.\n\n###### Artikel 22.105 Geur landbouwhuisdieren zonder geuremissiefactor en paarden en pony\u2019s voor het berijden: eerbiedigende werking voor afstand vanaf gevel dierenverblijf\n\nAls voor de inwerkingtreding van de Omgevingswet voor het houden van landbouwhuisdieren zonder geuremissiefactor of paarden of pony\u2019s die gehouden worden voor het berijden, op een locatie rechtmatig niet wordt voldaan aan de afstand, bedoeld in artikel 22.103, eerste lid, mag, in afwijking van dat artikel, bij het houden van landbouwhuisdieren zonder geuremissiefactor of paarden en pony\u2019s die gehouden worden voor het berijden:\n\na.  die afstand niet afnemen; en\nb.  het aantal landbouwhuisdieren zonder geuremissiefactor of het aantal paarden en pony\u2019s die gehouden worden voor het berijden, niet toenemen.\n\n##### Subparagraaf 22.3.6.3 Vervallen\n\n###### Artikel 22.106 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.107 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.108 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.109 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.110 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.111 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.112 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.113 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n##### Subparagraaf 22.3.6.4 Geur door andere agrarische activiteiten\n\n###### Artikel 22.114 Geur opslaan van vaste mest, champost of dikke fractie: afstand\n\n**Lid 1.**\n\nDit artikel is van toepassing op het opslaan van:\n\na.  vaste mest die afkomstig is van landbouwhuisdieren of paarden en pony\u2019s die gehouden worden voor het berijden;\nb.  champost; of\nc.  dikke fractie.\n\n**Lid 2.**\n\nDit artikel is niet van toepassing op:\n\na.  het opslaan van vaste mest, champost of dikke fractie met een totaal volume van 3 m\u00b3 of minder;\nb.  het opslaan van vaste mest, champost of dikke fractie korter dan twee weken op een plek; en\nc.  het opslaan van meer dan 600 m\u00b3 vaste mest.\n\n**Lid 3.**\n\nMet het oog op het voorkomen of het beperken van geurhinder is de afstand voor geur door het opslaan van vaste mest, champost of dikke fractie vanaf het dichtstbijzijnde punt van de opslagplaats tot een geurgevoelig object niet kleiner dan de afstand, bedoeld in tabel 22.3.17.\n\n###### Artikel 22.115 Geur opslaan van gebruikt substraatmateriaal van plantaardige oorsprong: afstand\n\n**Lid 1.**\n\nDit artikel is van toepassing op het opslaan van gebruikt substraatmateriaal van plantaardige oorsprong met een totaal volume van meer dan 3 m\u00b3.\n\n**Lid 2.**\n\nMet het oog op het voorkomen of het beperken van geurhinder is de afstand voor geur door het opslaan van gebruikt substraatmateriaal van plantaardige oorsprong vanaf het dichtstbijzijnde punt van de opslagplaats tot een geurgevoelig object niet kleiner dan de afstand, bedoeld in tabel 22.3.18.\n\n###### Artikel 22.116 Geur opslaan kuilvoer of vaste bijvoedermiddelen: afstand\n\n**Lid 1.**\n\nDit artikel is van toepassing op het opslaan van:\n\na.  kuilvoer met een totaal volume van meer dan 3 m\u00b3; en\nb.  vaste bijvoedermiddelen met een totaal volume van meer dan 3 m\u00b3.\n\n**Lid 2.**\n\nDit artikel is niet van toepassing op in plasticfolie verpakte veevoederbalen.\n\n**Lid 3.**\n\nMet het oog op het voorkomen of het beperken van geurhinder is de afstand voor geur door het opslaan van kuilvoer en vaste bijvoedermiddelen vanaf het dichtstbijzijnde punt van de opslagplaats tot een geurgevoelig object, niet kleiner dan de afstand, bedoeld in tabel 22.3.19.\n\n###### Artikel 22.117 Geur opslaan drijfmest, digestaat en dunne fractie: afstand\n\n**Lid 1.**\n\nDit artikel is van toepassing op het opslaan van drijfmest, digestaat of dunne fractie in een of meer mestbassins met een gezamenlijke oppervlakte van ten hoogste 750 m\u00b2 of een gezamenlijke inhoud van ten hoogste 2.500 m\u00b3.\n\n**Lid 2.**\n\nMet het oog op het voorkomen of het beperken van geurhinder is de afstand voor geur door het opslaan van drijfmest, digestaat of dunne fractie in een mestbassin vanaf het dichtstbijzijnde punt van het mestbassin tot een geurgevoelig object niet kleiner dan de afstand, bedoeld in tabel 22.3.20.\n\n###### Artikel 22.118 Geur voorziening biologisch behandelen dierlijke meststoffen voor of na vergisten: afstand\n\n**Lid 1.**\n\nDit artikel is van toepassing op het exploiteren van een voorziening voor het biologisch behandelen van dierlijke meststoffen voor of na het vergisten van dierlijke meststoffen, bedoeld in artikel 4.864 van het Besluit activiteiten leefomgeving.\n\n**Lid 2.**\n\nDit artikel is niet van toepassing op een milieubelastende activiteit die als vergunningplichtig is aangewezen in hoofdstuk 3 van het Besluit activiteiten leefomgeving.\n\n**Lid 3.**\n\nMet het oog op het voorkomen of het beperken van geurhinder is de afstand vanaf het dichtstbijzijnde punt van de voorziening voor het biologisch behandelen van dierlijke meststoffen voor of na het vergisten tot een geurgevoelig object niet kleiner dan de afstand, bedoeld in tabel 22.3.21.\n\n###### Artikel 22.119 Geur composteren of opslaan van groenafval: afstand\n\n**Lid 1.**\n\nDit artikel is van toepassing op het composteren of opslaan van groenafval met een volume van 3 m\u00b3 tot en met 600 m\u00b3.\n\n**Lid 2.**\n\nDit artikel is niet van toepassing op groenafval dat een gevaarlijke afvalstof of gebruikt substraatmateriaal is.\n\n**Lid 3.**\n\nMet het oog op het voorkomen of het beperken van geurhinder is de afstand vanaf het dichtstbijzijnde punt van de composteringshoop of de opslagplaats voor groenafval tot een geurgevoelig object niet kleiner dan de afstand, bedoeld in tabel 22.3.22.\n\n###### Artikel 22.120 Geur overige agrarische activiteiten: eerbiedigende werking\n\n**Lid 1.**\n\nDit artikel is van toepassing op het opslaan van vaste mest, champost of dikke fractie, bedoeld in artikel 22.114, het opslaan van substraatmateriaal van plantaardige oorsprong, bedoeld in artikel 22.113, het opslaan van kuilvoer of vaste bijvoedermiddelen, bedoeld in artikel 22.116, en het composteren of opslaan van groenafval, bedoeld in artikel 22.119, als:\n\na.  het opslaan al voor 1 januari 2013 plaatsvond;\nb.  de afstand tussen een activiteit en een geurgevoelig object op 1 januari 2013 rechtmatig kleiner was dan de afstand, bedoeld in artikel 22.114, derde lid, 22.115, tweede lid, 22.116, derde lid, of 22.119, derde lid; en\nc.  verplaatsing van de opslagplaats of composteringshoop redelijkerwijs niet kan worden gevergd.\n\n**Lid 2.**\n\nDit artikel is ook van toepassing op het opslaan van drijfmest, digestaat of dunne fractie in een of meer mestbassins, bedoeld in artikel 22.117, eerste lid, als:\n\na.  de afstand tussen de activiteit, bedoeld in artikel 22.117, eerste lid, en een geurgevoelig object op 1 januari 2013 rechtmatig kleiner was dan de afstand, bedoeld in artikel 22.117, tweede lid;\nb.  het mestbassin voor 1 januari 2013 is opgericht; en\nc.  verplaatsing van het mestbassin redelijkerwijs niet kan worden gevergd.\n\n**Lid 3.**\n\nIn een geval als bedoeld in het eerste of tweede lid is artikel 22.114, derde lid, 22.115, tweede lid, 22.116, derde lid, 22.117, tweede lid, of 22.119, derde lid, niet van toepassing en neemt de afstand tot een geurgevoelig object niet af.\n\n##### Subparagraaf 22.3.6.5 Geur door het exploiteren van zuiveringtechnische werken\n\n###### Artikel 22.121 Toepassingsbereik\n\nDeze paragraaf is van toepassing op het exploiteren van een zuiveringtechnisch werk, bedoeld in artikel 3.173 van het Besluit activiteiten leefomgeving.\n\n###### Artikel 22.122 Geur zuiveringtechnisch werk: waarde\n\n**Lid 1.**\n\nMet het oog op het voorkomen of het beperken van geurhinder is de geur op een geurgevoelig object niet hoger dan de waarde, bedoeld in tabel 22.3.23.\n\n**Lid 2.**\n\nIn afwijking van het eerste lid is de geur op een geurgevoelig object door het exploiteren van een zuiveringtechnisch werk dat is opgericht voor 1 februari 1996 en waarvoor op 1 februari 1996 een vergunning op grond van artikel 8.1 van de Wet milieubeheer in werking en onherroepelijk was, niet hoger dan de waarde, bedoeld in tabel 22.3.24.\n\n**Lid 3.**\n\nOp het berekenen van de geur is artikel 6.13 van de Omgevingsregeling van toepassing.\n\n###### Artikel 22.123 Geur zuiveringtechnisch werk: geen waarde bij specifieke geurgevoelige objecten\n\nDe waarden, bedoeld in artikel 22.122, eerste lid, zijn niet van toepassing op de geur door het exploiteren van een zuiveringtechnisch werk waarvoor tot 1 januari 2011 een omgevingsvergunning op grond van artikel 2.1, eerste lid, aanhef en onder e, van de Wet algemene bepalingen omgevingsrecht in werking en onherroepelijk was, op geurgevoelige objecten die:\n\na.  op het moment van verlening van de vergunning niet aanwezig waren en voor de inwerkingtreding van de Omgevingswet zijn gebouwd; of\nb.  in de vergunning niet als geurgevoelig werden beschouwd.\n\n###### Artikel 22.124 Geur zuiveringtechnisch werk: eerbiedigende werking\n\nBij het wijzigen van een zuiveringtechnisch werk als bedoeld in de artikelen 22.122, tweede lid, en 22.123, is de waarde van de geur op een geurgevoelig object als gevolg van dat zuiveringtechnisch werk niet hoger dan de waarde voor geur op een geurgevoelig object, voorafgaand aan de verandering, tenzij de waarden, bedoeld in artikel 22.122, eerste lid, niet worden overschreden.\n\n#### Paragraaf 22.3.7 Bodembeheer\n\n##### Subparagraaf 22.3.7.1 Nazorg na saneren van de bodem\n\n###### Artikel 22.125 Toepassingsbereik\n\nDeze paragraaf is van toepassing op het verrichten van nazorg als saneren van de bodem heeft plaatsgevonden op grond van het Besluit activiteiten leefomgeving, dit omgevingsplan, een omgevingsvergunning of een maatwerkvoorschrift.\n\n###### Artikel 22.126 Nazorg na afloop van saneren van de bodem\n\n**Lid 1.**\n\nDe eigenaar, erfpachter of gebruiker van een locatie treft de noodzakelijke maatregelen gericht op het voor onbepaalde tijd in stand houden en onderhouden of vervangen van een afdeklaag.\n\n**Lid 2.**\n\nHet eerste lid is van overeenkomstige toepassing voor tijdelijke beschermingsmaatregelen die de bron van verontreiniging niet wegnemen maar blootstelling aan de verontreiniging voorkomen in verband met een toevalsvondst als bedoeld in artikel 19.9a van de Omgevingswet.\n\n##### Subparagraaf 22.3.7.2 Kleinschalig graven boven de interventiewaarde bodemkwaliteit\n\n###### Artikel 22.127 Toepassingsbereik\n\n**Lid 1.**\n\nDeze paragraaf is van toepassing op het graven in de bodem waarbij het bodemvolume waarin wordt gegraven kleiner dan of gelijk is aan 25 m\u00b3 en sprake is van:\n\na.  locaties waarvoor voorafgaand aan de inwerkingtreding van de Omgevingswet een beschikking is verleend als bedoeld in artikel 29 in samenhang met artikel 37, eerste lid, van de Wet bodembescherming, zoals die wet luidde voor de inwerkingtreding van de Omgevingswet, waarin is vastgesteld dat bij het huidige dan wel voorgenomen gebruik van de bodem of de mogelijke verspreiding van de verontreiniging geen sprake is van zodanige risico's voor mens, plant of dier dat spoedige sanering noodzakelijk is; of\nb.  locaties of gebieden waar de bodem diffuus is verontreinigd tot boven de interventiewaarde bodemkwaliteit zoals dat blijkt uit:\n    1.  een bodemkwaliteitskaart als bedoeld in het tijdelijke deel van het omgevingsplan, bedoeld in artikel 22.1, onder b, van de Omgevingswet; of\n    2.  een bodemkwaliteitskaart vastgesteld op grond van artikel 25c, derde lid van het Besluit bodemkwaliteit.\n\n**Lid 2.**\n\nGraven in de bodem als bedoeld in het eerste lid omvat ook:\n\na.  het zeven van de uitkomende grond op dezelfde locatie;\nb.  het tijdelijk opslaan van grond; en\nc.  het terugplaatsen van grond na afloop van tijdelijk uitnemen.\n\n**Lid 3.**\n\nHet eerste lid is niet van toepassing op het graven in de waterbodem.\n\n###### Artikel 22.128 Gegevens en bescheiden: voor het begin van de activiteit\n\n**Lid 1.**\n\nTen minste een week voor het begin van de activiteit, bedoeld in artikel 22.127, worden aan het college van burgemeester en wethouders gegevens en bescheiden verstrekt over:\n\na.  de begrenzing van de locatie waarop de activiteit wordt verricht;\nb.  de verwachte datum van het begin van de activiteit; en\nc.  de verwachte duur ervan.\n\n**Lid 2.**\n\nOnverwijld na het wijzigen van de begrenzing of de verwachte datum van het begin van de activiteit worden de gewijzigde gegevens verstrekt aan het college van burgemeester en wethouders.\n\n**Lid 3.**\n\nHet eerste lid is niet van toepassing:\n\na.  als het alleen gaat om het tijdelijk uitnemen van grond; of\nb.  op het graven in de bodem in verband met een spoedreparatie van vitale ondergrondse infrastructuur.\n\n###### Artikel 22.129 Bodem en afval: tijdelijke opslag van vrijkomende grond\n\nMet het oog op het beschermen van de gezondheid, het beschermen van de kwaliteit van de bodem en het doelmatig beheer van afvalstoffen wordt grond die bij het graven is vrijgekomen niet langer dan acht weken na be\u00ebindiging van het graven in de directe nabijheid van de ontgravingslocatie opgeslagen.\n\n###### Artikel 22.130 Bodem en afval: milieukundige begeleiding bij kleinschalig graven\n\nMet het oog op het beschermen van de gezondheid, het beschermen van de kwaliteit van de bodem en het doelmatig beheer van afvalstoffen, wordt de activiteit milieukundig begeleid volgens BRL SIKB 6000 als het graven plaatsvindt op een locatie waar een afdeklaag is aangebracht als saneringsaanpak en de ontgraving dieper reikt dan deze afdeklaag.\n\n##### Subparagraaf 22.3.7.3 Activiteiten op een locatie met historische bodemverontreiniging zonder onaanvaardbaar risico\n\n###### Artikel 22.131 Toepassingsbereik\n\nDeze paragraaf is van toepassing op een activiteit op een locatie waarvoor voorafgaand aan de inwerkingtreding van de Omgevingswet een beschikking is vastgesteld krachtens artikel 29 in samenhang met artikel 37, eerste lid, van de Wet bodembescherming, zoals die wet luidde voor de inwerkingtreding van de Omgevingswet, waarin is vastgesteld dat bij het huidige dan wel voorgenomen gebruik van de bodem of de mogelijke verspreiding van de verontreiniging geen sprake is van zodanige risico's voor mens, plant of dier dat spoedige sanering noodzakelijk is.\n\n###### Artikel 22.132 Bodem: mitigerende maatregelen\n\nDegene die een activiteit als bedoeld in artikel 22.131, verricht, neemt in het belang van bescherming van de bodem maatregelen die redelijkerwijs van hem kunnen worden verlangd om verdere verontreiniging van de bodem te voorkomen of te beperken of, als dat redelijkerwijs mogelijk is in samenhang met de activiteit die wordt verricht, ongedaan te maken.\n\n##### Subparagraaf 22.3.7.4 Vervallen\n\n###### Artikel 22.133 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.134 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.135 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n###### Artikel 22.136 Vervallen - \\[gereserveerd\\]\n\nDit onderdeel is gereserveerd voor toekomstige toevoeging.\n\n#### Paragraaf 22.3.8 Afvalwaterbeheer\n\n##### Subparagraaf 22.3.8.1 Lozen van grondwater bij sanering of ontwatering\n\n###### Artikel 22.137 Toepassingsbereik\n\nDeze paragraaf is van toepassing op het lozen van grondwater afkomstig van:\n\na.  een bodemsanering of grondwatersanering;\nb.  een onderzoek voorafgaand aan een grondwatersanering; en\nc.  ontwatering.\n\n###### Artikel 22.138 Gegevens en bescheiden\n\n**Lid 1.**\n\nTen minste vier weken voor het begin van de activiteit, bedoeld in artikel 22.137, worden aan het college van burgemeester en wethouders gegevens en bescheiden verstrekt over:\n\na.  de aard en omvang van de lozing; en\nb.  de verwachte datum van het begin van de activiteit.\n\n**Lid 2.**\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n**Lid 3.**\n\nHet eerste en tweede lid gelden niet voor het lozen van grondwater afkomstig van ontwatering, als:\n\na.  het lozen niet langer dan 48 uur duurt; of\nb.  het lozen plaatsvindt bij wonen.\n\n**Lid 4.**\n\nIn afwijking van het eerste en tweede lid worden de gegevens en bescheiden ten minste vijf werkdagen voor het begin van het lozen van grondwater afkomstig van ontwatering verstrekt, als het lozen langer duurt dan 48 uur maar niet langer dan 8 weken.\n\n###### Artikel 22.139 Lozen van grondwater bij saneringen\n\n**Lid 1.**\n\nMet het oog op het doelmatig beheer van afvalwater kan grondwater afkomstig van een bodemsanering of grondwatersanering of een onderzoek voorafgaand aan een grondwatersanering, worden geloosd op of in de bodem of in een schoonwaterriool.\n\n**Lid 2.**\n\nVoor het lozen van dat grondwater op of in de bodem zijn de emissiegrenswaarden de waarden, bedoeld in bijlage XIX bij het Besluit kwaliteit leefomgeving, gemeten in een steekmonster.\n\n**Lid 3.**\n\nVoor het lozen van dat grondwater in een schoonwaterriool zijn de emissiegrenswaarden de waarden, bedoeld in tabel 22.3.26, gemeten in een steekmonster.\n\n**Lid 4.**\n\nDat grondwater wordt niet geloosd in een vuilwaterriool.\n\n###### Artikel 22.140 Lozen van grondwater bij ontwatering\n\n**Lid 1.**\n\nMet het oog op het doelmatig beheer van afvalwater kan grondwater bij ontwatering, dat niet afkomstig is van een bodemsanering, een grondwatersanering of een onderzoek voorafgaand aan een bodemsanering of grondwatersanering en dat geen drainagewater als bedoeld in paragraaf 4.77 van het Besluit activiteiten leefomgeving is, worden geloosd op of in de bodem of in een voorziening voor de inzameling en het transport van afvalwater.\n\n**Lid 2.**\n\nVoor het lozen van dat grondwater in een schoonwaterriool is de emissiegrenswaarde voor onopgeloste stoffen 50 mg/l en voor ijzer 5 mg/l, gemeten in een steekmonster.\n\n**Lid 3.**\n\nVoor het lozen van dat grondwater in een vuilwaterriool is de emissiegrenswaarde voor onopgeloste stoffen 300 mg/l.\n\n**Lid 4.**\n\nHet lozen van dat grondwater in een vuilwaterriool duurt niet langer dan 8 weken en de geloosde hoeveelheid is ten hoogste 5 m\u00b3/u.\n\n**Lid 5.**\n\nHet tweede tot en met vierde lid zijn niet van toepassing op het lozen van grondwater afkomstig van ontwatering bij wonen.\n\n###### Artikel 22.141 Meet- en rekenbepalingen\n\n**Lid 1.**\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n**Lid 2.**\n\nOp het conserveren van een monster is NEN-EN-ISO 5667-3 van toepassing.\n\n**Lid 3.**\n\nBij het analyseren van een monster worden onopgeloste stoffen meegenomen, en op het analyseren is van toepassing:\n\na.  voor BTEX: NEN-EN-ISO 15680;\nb.  voor polycyclische aromatische koolwaterstoffen: NEN-EN-ISO 17993;\nc.  voor tetrachlooretheen, trichlooretheen, 1,2-dichlooretheen, 1,1,1-trichloorethaan, vinylchloride, de som van de vijf hiervoor genoemde stoffen, monochloorbenzeen, dichloorbenzeen, trichloorbenzenen: NEN-EN-ISO 10301 of NEN-EN-ISO 15680, waarbij voor vinylchloride enkel NEN-EN-ISO 15680 gebruikt kan worden;\nd.  voor minerale olie: NEN-EN-ISO 9377-2;\ne.  voor cadmium, koper, nikkel, lood, zink en chroom: NEN 6966 of NEN-EN-ISO 17294-2 of NEN-EN-ISO 11885, waarbij de elementen worden ontsloten volgens NEN-EN-ISO 15587-1 of NEN-EN-ISO 15587-2;\nf.  voor kwik: NEN-EN-ISO 17294-2 of NEN-EN-ISO 12846 of NEN-EN-ISO 17852, waarbij kwik wordt ontsloten volgens NEN-EN-ISO 15587-1 of NEN-EN-ISO 15587-2;\ng.  voor onopgeloste stoffen: NEN-EN 872;\nh.  voor chloride: NEN-EN-ISO 15682;\ni.  voor cyaniden totaal: NEN-EN-ISO 14403-1 en NEN-EN-ISO 14403-2;\nj.  voor ammonium, nitraat, totaal-fosfaat en sulfaat: NEN-ISO 15923-1;\nk.  voor fluoride: NEN 6589 of NEN 6578;\nl.  voor endosulfan, \u03b1-HCH, y-HCH (lindaan), DDT (incl. DDD en DDE), aldrin, dieldrin, endrin, hexachloorbutadieen en hexachloorbenzeen: NEN-EN 16693;\nm.  voor dichloorpropeen: NEN-EN-ISO 15680;\nn.  voor mecoprop: NEN-EN-ISO 15913;\no.  voor trichloorfenolen, tetrachloorfenol, dichloorfenolen en pentachloorfenol: NEN-EN 12673;\np.  voor minerale olie: NEN-EN-ISO 9377-2;\nq.  voor anthraceen, fenanthreen, chryseen, fluorantheen, benzo(a)anthraceen, benzo(k)fluorantheen, benzo(a)pyreen, benzo(ghi)peryleen en indeno(l23cd)pyreen: NEN-EN-ISO 17993;\nr.  voor trihalomethanen (THM): ISO 11423-1;\ns.  voor adsorbeerbare organische halogeenverbindingen (AOX): NEN-EN-ISO 9562;\nt.  voor de zuurgraad (pH): NEN-EN-ISO 10523; en\nu.  voor ijzerverbindingen: NEN-EN-ISO 17294-2.\n\n##### Subparagraaf 22.3.8.2 Lozen van afvloeiend hemelwater dat niet afkomstig is van een bodembeschermende voorziening\n\n###### Artikel 22.142 Toepassingsbereik\n\nDeze paragraaf is van toepassing op het lozen van afvloeiend hemelwater dat:\n\na.  niet afkomstig is van een bodembeschermende voorziening;\nb.  geen drainagewater als bedoeld in paragraaf 4.77 van het Besluit activiteiten leefomgeving is; en\nc.  geen afvalwater van een kas als bedoeld in paragraaf 4.78 van dat besluit is.\n\n###### Artikel 22.143 Gegevens en bescheiden\n\n**Lid 1.**\n\nTen minste zes maanden voor de voorgenomen aanleg van buiten de bebouwde kom gelegen rijkswegen en provinciale wegen en daarbij behorende bruggen, viaducten en andere kunstwerken, worden aan het college van burgemeester en wethouders gegevens en bescheiden verstrekt over:\n\na.  de aard en omvang van de lozing van afvloeiend hemelwater; en\nb.  de verwachte datum van het begin van de activiteit.\n\n**Lid 2.**\n\nTen minste zes maanden voor het veranderen van het lozen door een reconstructie of ingrijpende wijziging van die wegen of daarbij behorende bruggen, viaducten en andere kunstwerken, worden de gewijzigde gegevens verstrekt aan het college van burgemeester en wethouders.\n\n###### Artikel 22.144 Lozen van afvloeiend hemelwater\n\n**Lid 1.**\n\nMet het oog op het doelmatig beheer van afvalwater kan afvloeiend hemelwater worden geloosd op of in de bodem of in een schoonwaterriool.\n\n**Lid 2.**\n\nAfvloeiend hemelwater wordt alleen in een vuilwaterriool geloosd als het lozen op of in de bodem, in een schoonwaterriool of op een oppervlaktewaterlichaam redelijkerwijs niet mogelijk is.\n\n**Lid 3.**\n\nHet tweede lid is niet van toepassing op het lozen van afvloeiend hemelwater dat:\n\na.  afkomstig is van wonen; of\nb.  al plaatsvond voordat het Activiteitenbesluit milieubeheer of het Besluit lozen buiten inrichtingen op de lozing van toepassing werd.\n\n**Lid 4.**\n\nIn afwijking van het eerste lid wordt afvloeiend hemelwater afkomstig van buiten de bebouwde kom gelegen rijkswegen en provinciale wegen, alleen in een schoonwaterriool geloosd als lozen op of in de bodem redelijkerwijs niet mogelijk is.\n\n**Lid 5.**\n\nBij het lozen vanuit een pompkelder van een tunnel of een verdiept weggedeelte is, als dat redelijkerwijs mogelijk is, een voorziening aanwezig om, in afwijking van het vierde lid, het meest vervuilde hemelwater in een vuilwaterriool te lozen.\n\n##### Subparagraaf 22.3.8.3 Lozen van huishoudelijk afvalwater\n\n###### Artikel 22.145 Toepassingsbereik\n\nDeze paragraaf is van toepassing op het lozen van huishoudelijk afvalwater.\n\n###### Artikel 22.146 Gegevens en bescheiden\n\n**Lid 1.**\n\nTen minste vier weken voor het begin van de activiteit, bedoeld in artikel 22.148, worden aan het college van burgemeester en wethouders gegevens en bescheiden verstrekt over:\n\na.  het aantal inwonerequivalenten dat wordt geloosd;\nb.  de wijze van behandeling van het afvalwater; en\nc.  de verwachte datum van het begin van de activiteit.\n\n**Lid 2.**\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n**Lid 3.**\n\nHet eerste en tweede lid gelden niet voor het lozen van huishoudelijk afvalwater:\n\na.  vanuit een spoorvoertuig als bedoeld in artikel 1 van de Spoorwegwet; of\nb.  op militaire oefenterreinen in het kader van militaire oefeningen.\n\n###### Artikel 22.147 Geen voedselvermaling\n\nHuishoudelijk afvalwater afkomstig van het bereiden van voedingsmiddelen in een huishouden en daarmee samenhangende activiteiten, dat afvalstoffen bevat die door versnijdende of vermalende apparatuur zijn versneden of vermalen, wordt niet geloosd.\n\n###### Artikel 22.148 Lozen van huishoudelijk afvalwater\n\n**Lid 1.**\n\nMet het oog op het voorkomen van verontreiniging van de bodem wordt huishoudelijk afvalwater alleen op of in de bodem geloosd als het lozen plaatsvindt buiten een bebouwde kom of binnen een bebouwde kom van waaruit stedelijk afvalwater wordt geloosd met een vervuilingswaarde van minder dan 2000 inwonerequivalenten, en de afstand tot het dichtstbijzijnde vuilwaterriool of een zuiveringtechnisch werk waarop kan worden aangesloten meer bedraagt dan:\n\na.  40 m bij niet meer dan 10 inwonerequivalenten;\nb.  100 m bij meer dan 10 maar minder dan 25 inwonerequivalenten;\nc.  600 m bij 25 of meer inwonerequivalenten maar minder dan 50 inwonerequivalenten;\nd.  1.500 m bij 50 of meer inwonerequivalenten maar minder dan 100 inwonerequivalenten; en\ne.  3.000 m bij 100 of meer inwonerequivalenten.\n\n**Lid 2.**\n\nDe afstand, bedoeld in het eerste lid, wordt berekend:\n\na.  vanaf de kadastrale grens van het perceel waar het huishoudelijk afvalwater vrijkomt; en\nb.  langs de kortste lijn waarlangs de afvoerleidingen zonder overwegende bezwaren kunnen worden aangelegd.\n\n**Lid 3.**\n\nIn afwijking van het tweede lid, aanhef en onder a, wordt de afstand tot het dichtstbijzijnde vuilwaterriool of zuiveringtechnisch werk bij voortzetting van het lozen van huishoudelijk afvalwater op of in de bodem dat voor 1 juli 1990 al plaatsvond, berekend vanaf het gedeelte van het gebouw dat zich het dichtst bij een vuilwaterriool of een zuiveringtechnisch werk bevindt.\n\n**Lid 4.**\n\nIn afwijking van het eerste lid kan huishoudelijk afvalwater in de bodem worden geloosd:\n\na.  vanuit een spoorvoertuig als bedoeld in artikel 1 van de Spoorwegwet; of\nb.  op militaire oefenterreinen in het kader van militaire oefeningen.\n\n###### Artikel 22.149 Zuiveringsvoorziening huishoudelijk afvalwater\n\n**Lid 1.**\n\nMet het oog op het voorkomen van verontreiniging van de bodem wordt huishoudelijk afvalwater dat wordt geloosd op of in de bodem, geleid via een zuiveringsvoorziening.\n\n**Lid 2.**\n\nVoor dat afvalwater zijn de emissiegrenswaarden de waarden, bedoeld in tabel 22.3.27.\n\n**Lid 3.**\n\nAls het huishoudelijk afvalwater minder dan zes inwonerequivalenten bevat kan het, in afwijking van het tweede lid, voor vermenging met ander afvalwater worden geleid door een septictank:\n\na.  met een nominale inhoud van 6 m\u00b3 of meer, volgens NEN-EN 12566-1, en met een hydraulisch rendement van niet meer dan 10 g, volgens annex B van NEN-EN 12566-1; of\nb.  die is geplaatst voor 1 januari 2009 en is afgestemd op de hoeveelheid afvalwater dat wordt geloosd.\n\n**Lid 4.**\n\nHet eerste en tweede lid gelden niet voor het lozen van huishoudelijk afvalwater:\n\na.  vanuit een spoorvoertuig als bedoeld in artikel 1 van de Spoorwegwet; of\nb.  op militaire oefenterreinen in het kader van militaire oefeningen.\n\n###### Artikel 22.150 Meet- en rekenbepalingen\n\n**Lid 1.**\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n**Lid 2.**\n\nOp het conserveren van een monster is NEN-EN-ISO 5667-3 van toepassing.\n\n**Lid 3.**\n\nBij het analyseren van een monster worden onopgeloste stoffen meegenomen, en op het analyseren is van toepassing:\n\na.  voor biochemisch zuurstofverbruik: NEN-EN-ISO 5815-1/2; en\nb.  voor chemisch zuurstofverbruik: NEN-ISO 15705.\n\n##### Subparagraaf 22.3.8.4 Lozen van koelwater\n\n###### Artikel 22.151 Toepassingsbereik\n\nDeze paragraaf is van toepassing op het lozen van koelwater dat niet afkomstig is van een milieubelastende activiteit die is aangewezen in hoofdstuk 3 van het Besluit activiteiten leefomgeving.\n\n###### Artikel 22.152 Gegevens en bescheiden\n\n**Lid 1.**\n\nTen minste vier weken voor het begin van de activiteit, bedoeld in artikel 22.151, worden aan het college van burgemeester en wethouders gegevens en bescheiden verstrekt over:\n\na.  de maximale warmtevracht; en\nb.  de verwachte datum van het begin van de activiteit.\n\n**Lid 2.**\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n###### Artikel 22.153 Koelwater\n\n**Lid 1.**\n\nMet het oog op het doelmatig beheer van afvalwater kan koelwater worden geloosd in schoonwaterriool.\n\n**Lid 2.**\n\nKoelwater wordt alleen in een vuilwaterriool geloosd als het lozen in een schoonwaterriool of op een oppervlaktewaterlichaam redelijkerwijs niet mogelijk is.\n\n**Lid 3.**\n\nAan het te lozen koelwater worden geen chemicali\u00ebn toegevoegd.\n\n##### Subparagraaf 22.3.8.5 Lozen bij onderhoudswerkzaamheden aan bouwwerken\n\n###### Artikel 22.154 Toepassingsbereik\n\nDeze paragraaf is van toepassing op het lozen van afvalwater afkomstig van reinigingswerkzaamheden, conserveringswerkzaamheden of andere onderhoudswerkzaamheden aan bouwwerken.\n\n###### Artikel 22.155 Periodiek reinigen\n\nMet het oog op het doelmatig beheer van afvalwater wordt afvalwater afkomstig van reinigingswerkzaamheden, conserveringswerkzaamheden of andere onderhoudswerkzaamheden aan bouwwerken niet in een voorziening voor de inzameling en het transport van afvalwater of op of in de bodem geloosd, tenzij het gaat om afvalwater afkomstig van reinigingswerkzaamheden die periodiek worden uitgevoerd en waarbij alleen vuilafzetting wordt verwijderd.\n\n##### Subparagraaf 22.3.8.6 Lozen bij opslaan en overslaan van goederen\n\n###### Artikel 22.156 Toepassingsbereik\n\nDeze paragraaf is van toepassing op het lozen van afvalwater afkomstig van het opslaan en overslaan van goederen.\n\n###### Artikel 22.157 Inerte goederen\n\nVoor de toepassing van deze paragraaf worden in ieder geval de volgende goederen als inerte goederen beschouwd, voor zover deze niet verontreinigd zijn:\n\na.  bouwstoffen als bedoeld in paragraaf 4.123 van het Besluit activiteiten leefomgeving;\nb.  grond en baggerspecie als bedoeld in paragraaf 4.124 van het Besluit activiteiten leefomgeving;\nc.  A-hout en ongeshredderd B-hout;\nd.  snoeihout;\ne.  banden van voertuigen;\nf.  autowrakken bij een autodemontagebedrijf waaruit alle vloeistoffen zijn afgetapt en wrakken van tweewielige motorvoertuigen bij een demontagebedrijf voor tweewielige motorvoertuigen waaruit alle vloeistoffen zijn afgetapt;\ng.  straatmeubilair;\nh.  tuinmeubilair;\ni.  aluminium, ijzer en roestvrij staal;\nj.  kunststof anders dan lege, ongereinigde verpakkingen van voedingsmiddelen, smeerolie, verf, lak of drukinkt, gewasbeschermingsmiddelen, biociden of gevaarlijke stoffen;\nk.  kunststofge\u00efsoleerde kabels anders dan oliedrukkabels, gepantserde papier-loodkabels en papierge\u00efsoleerde grondkabels;\nl.  papier en karton;\nm.  textiel en tapijt; en\nn.  vlakglas.\n\n###### Artikel 22.158 Gegevens en bescheiden\n\n**Lid 1.**\n\nTen minste vier weken voor het begin van de activiteit, bedoeld in artikel 22.156, worden aan het college van burgemeester en wethouders gegevens en bescheiden verstrekt over:\n\na.  de opgeslagen goederen; en\nb.  de verwachte datum van het begin van de activiteit.\n\n**Lid 2.**\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n**Lid 3.**\n\nDit artikel is niet van toepassing op het lozen van afvalwater afkomstig van wonen.\n\n###### Artikel 22.159 Lozen bij opslaan van inerte goederen\n\n**Lid 1.**\n\nMet het oog op het doelmatig beheer van afvalwater kan afvalwater dat in contact is geweest met opgeslagen inerte goederen, worden geloosd op of in de bodem of in een voorziening voor de inzameling en het transport van afvalwater.\n\n**Lid 2.**\n\nDat afvalwater wordt alleen in een vuilwaterriool geloosd, als het lozen op of in de bodem, op een oppervlaktewaterlichaam of in een schoonwaterriool redelijkerwijs niet mogelijk is.\n\n**Lid 3.**\n\nVoor het lozen van dat afvalwater in een voorziening voor de inzameling en het transport van afvalwater is de emissiegrenswaarde voor onopgeloste stoffen 300 mg/l, gemeten in een steekmonster.\n\n**Lid 4.**\n\nAls de opgeslagen inerte goederen worden bevochtigd, wordt afvalwater dat met opgeslagen goederen in contact is geweest, zoveel mogelijk voor dit bevochtigen gebruikt.\n\n**Lid 5.**\n\nHet tweede tot en met vierde lid zijn niet van toepassing op het lozen van afvalwater afkomstig van wonen.\n\n###### Artikel 22.160 Meet- en rekenbepalingen\n\n**Lid 1.**\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n**Lid 2.**\n\nOp het conserveren van een monster is NEN-EN-ISO 5667-3 van toepassing.\n\n**Lid 3.**\n\nOp het analyseren van onopgeloste stoffen is NEN-EN 872 van toepassing.\n\n###### Artikel 22.161 Uitzondering voorgeschreven lozingsroute bij opslaan van lekkende, uitlogende en vermestende goederen\n\nAls in de waterschapsverordening een andere lozingsroute is toegestaan, wordt, in afwijking van artikel 4.1057, eerste lid, van het Besluit activiteiten leefomgeving, het te lozen afvalwater, bedoeld in dat artikel, geloosd in een vuilwaterriool of via die andere route.\n\n##### Subparagraaf 22.3.8.7 Lozen vanuit gemeentelijke voorzieningen voor inzameling en transport van afvalwater\n\n###### Artikel 22.162 Toepassingsbereik\n\nDeze paragraaf is van toepassing op het lozen van afvalwater afkomstig uit:\n\na.  een openbaar ontwateringsstelsel of een openbaar hemelwaterstelsel; en\nb.  een systeem als bedoeld in artikel 2.16, derde lid, van de Omgevingswet.\n\n###### Artikel 22.163 Lozen vanuit openbaar hemelwaterstelsel en openbaar ontwateringsstelsel\n\nMet het oog op het doelmatig beheer van afvalwater kan het afvalwater afkomstig uit een openbaar hemelwaterstelsel of een openbaar ontwateringsstelsel worden geloosd op of in de bodem, als dat stelsel voorkomt op het in het gemeentelijk rioleringsplan of een gemeentelijk rioleringsprogramma opgenomen overzicht van voorzieningen en maatregelen als bedoeld in artikel 2.16, eerste lid, onder a, onder 1\u00b0 en 2\u00b0, van de Omgevingswet, en dat stelsel volgens dat plan of programma is uitgevoerd en wordt beheerd.\n\n###### Artikel 22.164 Lozen van huishoudelijk afvalwater vanuit andere systemen\n\nMet het oog op het doelmatig beheer van afvalwater kan huishoudelijk afvalwater afkomstig uit een systeem als bedoeld in artikel 2.16, derde lid, van de Omgevingswet, worden geloosd op of in de bodem, als dat systeem voorkomt op het in het gemeentelijk rioleringsplan of een gemeentelijk rioleringsprogramma opgenomen overzicht van die systemen en volgens dat plan of programma is uitgevoerd en wordt beheerd.\n\n##### Subparagraaf 22.3.8.8 Lozen bij schoonmaken drinkwaterleidingen\n\n###### Artikel 22.165 Toepassingsbereik\n\nDeze paragraaf is van toepassing op het lozen van afvalwater afkomstig van het schoonmaken en in gebruik nemen van middelen voor het opslaan, transporteren en distribueren van drinkwater of warm tapwater als bedoeld in artikel 1 van de Drinkwaterwet of van huishoudwater als bedoeld in artikel 1 van het Drinkwaterbesluit.\n\n###### Artikel 22.166 Schoonmaken drinkwaterleidingen\n\n**Lid 1.**\n\nMet het oog op het doelmatig beheer van afvalwater kan afvalwater dat vrijkomt bij het schoonmaken en in gebruik nemen van de middelen voor opslag, transport en distributie van drinkwater of warm tapwater, worden geloosd op of in de bodem of in een schoonwaterriool.\n\n**Lid 2.**\n\nDat afvalwater wordt alleen in een vuilwaterriool geloosd als het lozen op of in de bodem, op een oppervlaktewaterlichaam of in een schoonwaterriool redelijkerwijs niet mogelijk is.\n\n**Lid 3.**\n\nBij het lozen op of in de bodem ontstaat geen wateroverlast.\n\n**Lid 4.**\n\nAan het water dat wordt gebruikt voor het schoonmaken en dat wordt geloosd op of in de bodem of in een schoonwaterriool worden geen chemicali\u00ebn toegevoegd.\n\n##### Subparagraaf 22.3.8.9 Lozen bij calamiteitenoefeningen\n\n###### Artikel 22.167 Toepassingsbereik\n\n**Lid 1.**\n\nDeze paragraaf is van toepassing op het lozen van afvalwater dat vrijkomt bij een calamiteitenoefening.\n\n**Lid 2.**\n\nHet eerste lid geldt niet voor het lozen van afvalwater afkomstig van een permanente voorziening voor het oefenen van brandbestrijdingstechnieken, bedoeld in artikel 3.259 van het Besluit activiteiten leefomgeving.\n\n###### Artikel 22.168 Gegevens en bescheiden\n\n**Lid 1.**\n\nTen minste vier weken voor het begin van de activiteit, bedoeld in artikel 22.167, worden aan het college van burgemeester en wethouders gegevens en bescheiden verstrekt over:\n\na.  de aard en omvang van de activiteit; en\nb.  de verwachte datum van het begin van de activiteit.\n\n**Lid 2.**\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n###### Artikel 22.169 Lozen bij calamiteitenoefeningen\n\nMet het oog op het doelmatig beheer van afvalwater kan afvalwater dat vrijkomt bij een calamiteitenoefening worden geloosd op of in de bodem of in een voorziening voor de inzameling en het transport van afvalwater.\n\n#### Paragraaf 22.3.9 Lozen bij telen, kweken, spoelen of sorteren van gewassen\n\n##### Artikel 22.170 Toepassingsbereik\n\nDeze paragraaf is van toepassing op het lozen van afvalwater afkomstig van het telen, kweken, spoelen of sorteren van gewassen, als een milieubelastende activiteit die is aangewezen in hoofdstuk 3 van het Besluit activiteiten leefomgeving de activiteit omvat.\n\n##### Artikel 22.171 Gegevens en bescheiden\n\n###### Lid 1.\n\nTen minste vier weken voor het begin van het lozen, bedoeld in de artikelen 22.174 en 22.175, worden aan het college van burgemeester en wethouders gegevens en bescheiden verstrekt over:\n\na.  de aard en omvang van de lozing;\nb.  de plaats van de lozingspunten; en\nc.  de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.172 Recirculatie bij grondgebonden teelt in een kas\n\nIn afwijking van artikel 4.791l van het Besluit activiteiten leefomgeving hoeft bij het lozen van drainagewater afkomstig van het telen van gewassen in een kas die op materiaal groeien dat in verbinding staat met de ondergrond geen recirculatiesysteem aanwezig en in gebruik te zijn, als hergebruik van drainagewater niet doelmatig is en het lozen is aangevangen voor de inwerkingtreding van de Omgevingswet.\n\n##### Artikel 22.173 Lozen bij spoelen van biologisch geteelde gewassen\n\n###### Lid 1.\n\nIn afwijking van artikel 4.761, eerste lid, van het Besluit activiteiten leefomgeving, wordt te lozen afvalwater afkomstig van het spoelen van biologisch geteelde gewassen, gelijkmatig verspreid over landbouwgronden of geloosd in een vuilwaterriool.\n\n###### Lid 2.\n\nVoor het lozen van dat afvalwater in een vuilwaterriool is de emissiegrenswaarde voor onopgeloste stoffen 300 mg/l, gemeten in een steekmonster.\n\n###### Lid 3.\n\nAls in de waterschapsverordening een andere lozingsroute is toegestaan, wordt het te lozen afvalwater, bedoeld in het eerste lid, gelijkmatig verspreid over landbouwgronden, geloosd in een vuilwaterriool of geloosd via die andere route.\n\n##### Artikel 22.174 Lozen bij sorteren van biologisch geteeld fruit\n\n###### Lid 1.\n\nIn afwijking van artikel 4.773, eerste lid, van het Besluit activiteiten leefomgeving wordt te lozen afvalwater afkomstig van het sorteren van biologisch geteeld fruit, gelijkmatig verspreid over landbouwgronden of geloosd in een vuilwaterriool.\n\n###### Lid 2.\n\nVoor het lozen van dat afvalwater in een vuilwaterriool is de emissiegrenswaarde voor onopgeloste stoffen 300 mg/l, gemeten in een steekmonster.\n\n###### Lid 3.\n\nAls in de waterschapsverordening een andere lozingsroute is toegestaan, wordt het te lozen afvalwater, bedoeld in het eerste lid, gelijkmatig verspreid over landbouwgronden, geloosd in een vuilwaterriool of geloosd via die andere lozingsroute.\n\n##### Artikel 22.175 Uitzondering voorgeschreven lozingsroute afvalwater uit een gebouw\n\nAls in de waterschapsverordening een andere lozingsroute is toegestaan, wordt, in afwijking van artikel 4.795, eerste lid, van het Besluit activiteiten leefomgeving, het te lozen afvalwater, bedoeld in dat artikel, gelijkmatig verspreid over landbouwgronden of geloosd in een vuilwaterriool of via die andere route.\n\n##### Artikel 22.176 Meet- en rekenbepalingen\n\n###### Lid 1.\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n###### Lid 2.\n\nOp het conserveren van een monster is NEN-EN-ISO 5667-3 van toepassing.\n\n###### Lid 3.\n\nOp het analyseren van onopgeloste stoffen is NEN-EN 872 van toepassing.\n\n#### Paragraaf 22.3.10 Lozen bij maken van betonmortel\n\n##### Artikel 22.177 Toepassingsbereik\n\nDeze paragraaf is van toepassing op het lozen van afvalwater afkomstig van het reinigen van installaties en voorzieningen voor het maken van betonmortel en het inwendig reinigen van voertuigen waarin betonmortel is vervoerd, als een milieubelastende activiteit die is aangewezen in hoofdstuk 3 van het Besluit activiteiten leefomgeving de activiteit omvat.\n\n##### Artikel 22.178 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.177 worden aan het college van burgemeester en wethouders gegevens en bescheiden verstrekt over:\n\na.  de lozingsroute;\nb.  de aard en omvang van de lozing; en\nc.  de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.179 Water\n\n###### Lid 1.\n\nIn aanvulling op artikel 4.140, eerste lid, van het Besluit activiteiten leefomgeving kan te lozen afvalwater afkomstig van het reinigen van installaties en voorzieningen voor het maken van betonmortel en het inwendig reinigen van voertuigen waarin betonmortel is vervoerd, ook worden geloosd in een voorziening voor de inzameling en het transport van afvalwater.\n\n###### Lid 2.\n\nVoor het lozen van dat afvalwater in een schoonwaterriool zijn de emissiegrenswaarden de waarden, bedoeld in tabel 22.3.28, gemeten in een steekmonster.\n\n###### Lid 3.\n\nVoor het lozen van dat afvalwater in een vuilwaterriool is de emissiegrenswaarde voor onopgeloste stoffen 300 mg/l, gemeten in een steekmonster.\n\n##### Artikel 22.180 Meet- en rekenbepalingen\n\n###### Lid 1.\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n###### Lid 2.\n\nOp het conserveren van een monster is NEN-EN-ISO 5667-3 van toepassing.\n\n###### Lid 3.\n\nBij het analyseren van een monster worden onopgeloste stoffen meegenomen, en op het analyseren is van toepassing:\n\na.  voor chemisch zuurstofverbruik: NEN-ISO 15705; en\nb.  voor onopgeloste stoffen: NEN-EN 872.\n\n#### Paragraaf 22.3.11 Uitwassen van beton\n\n##### Artikel 22.181 Toepassingsbereik\n\nDeze paragraaf is van toepassing op het uitwassen van beton, als een milieubelastende activiteit die is aangewezen in hoofdstuk 3 van het Besluit activiteiten leefomgeving de activiteit omvat.\n\n##### Artikel 22.182 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.181 worden aan het college van burgemeester en wethouders gegevens en bescheiden verstrekt over:\n\na.  de aard en omvang van de lozing; en\nb.  de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.183 Water\n\n###### Lid 1.\n\nIn aanvulling op artikel 4.158, eerste lid, van het Besluit activiteiten leefomgeving, kan te lozen afvalwater afkomstig van het uitwassen van beton ook worden geloosd in een vuilwaterriool.\n\n###### Lid 2.\n\nVoor het lozen van dat afvalwater is de emissiegrenswaarde voor onopgeloste stoffen 300 mg/l, gemeten in een steekmonster.\n\n##### Artikel 22.184 Meet- en rekenbepalingen\n\n###### Lid 1.\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n###### Lid 2.\n\nOp het conserveren van een monster is NEN-EN-ISO 5667-3 van toepassing.\n\n###### Lid 3.\n\nOp het analyseren van onopgeloste stoffen is NEN-EN 872 van toepassing.\n\n#### Paragraaf 22.3.12 Recreatieve visvijvers\n\n##### Artikel 22.185 Toepassingsbereik\n\nDeze paragraaf is van toepassing op het exploiteren van een recreatieve visvijver.\n\n##### Artikel 22.186 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.185 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein; en\n    2.  de plaats van de lozingspunten;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.187 Water: lozingsroute\n\nMet het oog op het doelmatig beheer van afvalwater kan spuiwater uit recreatieve visvijvers worden geloosd op of in de bodem of in een schoonwaterriool. Het spuiwater wordt niet geloosd in een vuilwaterriool.\n\n#### Paragraaf 22.3.13 Ontwikkelen of afdrukken van fotografisch materiaal\n\n##### Artikel 22.188 Toepassingsbereik\n\n###### Lid 1.\n\nDeze paragraaf is van toepassing op het ontwikkelen of afdrukken van fotografisch materiaal.\n\n###### Lid 2.\n\nDeze paragraaf is niet van toepassing op:\n\na.  digitaal afdrukken; en\nb.  ontwikkelen of afdrukken van fotografisch materiaal bij wonen.\n\n##### Artikel 22.189 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.188 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\n    3.  het gebruik van de te onderscheiden ruimten;\n    4.  de ligging van de bedrijfsriolering; en\n    5.  de plaats van de lozingspunten;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.190 Water\n\n###### Lid 1.\n\nMet het oog op het doelmatig beheer van afvalwater kan afvalwater afkomstig van het ontwikkelen of afdrukken van fotografisch materiaal worden geloosd in een vuilwaterriool. Het afvalwater wordt niet geloosd op of in de bodem of in een schoonwaterriool.\n\n###### Lid 2.\n\nEr worden in goede staat verkerende afkwetsrollen gebruikt en er wordt een doelmatige zilverterugwininstallatie toegepast.\n\n###### Lid 3.\n\nIn afwijking van het tweede lid hoeft geen zilverterugwininstallatie te worden toegepast als per jaar minder dan 700 liter aan gebruiksklare fixeer wordt gebruikt en er gedragsvoorschriften zijn opgesteld en worden nageleefd gericht op het beperken van de emissie van zilver.\n\n###### Lid 4.\n\nVoor het afvalwater is de emissiegrenswaarde voor zilver 4 milligram per liter, gemeten in een steekmonster.\n\n##### Artikel 22.191 Meet- en rekenbepalingen\n\n###### Lid 1.\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n###### Lid 2.\n\nOp het conserveren van een monster is NEN-EN-ISO 5667-3 van toepassing.\n\n###### Lid 3.\n\nOp het analyseren van zilver is NEN 6966, NEN-EN-ISO 17294-2, NEN-EN-ISO 11885 of NEN 6965 van toepassing, waarbij onopgeloste stoffen worden meegenomen in de analyse en elementen worden ontsloten volgens NEN-EN-ISO 15587-1 of NEN-EN-ISO 15587-2.\n\n#### Paragraaf 22.3.14 Wassen van motorvoertuigen\n\n##### Artikel 22.192 Toepassingsbereik\n\n###### Lid 1.\n\nDeze paragraaf is van toepassing op het uitwendig wassen van motorvoertuigen.\n\n###### Lid 2.\n\nDeze paragraaf is niet van toepassing:\n\na.  als een milieubelastende activiteit die is aangewezen in hoofdstuk 3 van het Besluit activiteiten leefomgeving de activiteit omvat; en\nb.  op wassen van motorvoertuigen bij wonen.\n\n##### Artikel 22.193 Bodem\n\n###### Lid 1.\n\nMet het oog op het voorkomen van verontreiniging van de bodem met oli\u00ebn, vetten en koelvloeistof wordt gewassen boven een vloeistofdichte bodemvoorziening.\n\n###### Lid 2.\n\nMotorvoertuigen kunnen ook worden gewassen op een mobiele wasinstallatie die zodanig is uitgevoerd dat vloeistoffen niet in de bodem kunnen geraken, als die mobiele wasinstallatie niet langer dan zes maanden aaneengesloten op eenzelfde locatie is geplaatst.\n\n###### Lid 3.\n\nHet eerste lid is niet van toepassing, als per week ten hoogste \u00e9\u00e9n motorvoertuig waarmee geen gewasbeschermingsmiddelen zijn toegepast, uitwendig wordt gewassen.\n\n##### Artikel 22.194 Water\n\n###### Lid 1.\n\nMet het oog op het doelmatig beheer van afvalwater kan afvalwater afkomstig van het wassen van motorvoertuigen worden geloosd in een vuilwaterriool. Het afvalwater wordt niet geloosd in een schoonwaterriool.\n\n###### Lid 2.\n\nHet lozen op of in de bodem is toegestaan, als per week ten hoogste \u00e9\u00e9n motorvoertuig waarmee geen gewasbeschermingsmiddelen zijn toegepast, uitwendig wordt gewassen.\n\n###### Lid 3.\n\nVoor het afvalwater dat wordt geloosd in een vuilwaterriool is de emissiegrenswaarde voor olie 20 mg/l, gemeten in een steekmonster, of dat afvalwater wordt voor vermenging met ander afvalwater geleid door een slibvangput en olieafscheider:\n\na.  volgens NEN-EN 858-1 of NEN-EN 858-1/A1 en NEN-EN 858-2; of\nb.  die zijn geplaatst voor 2 november 2010 en zijn afgestemd op de hoeveelheid afvalwater dat wordt geloosd.\n\n##### Artikel 22.195 Meet- en rekenbepalingen\n\n###### Lid 1.\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n###### Lid 2.\n\nOp het conserveren van een monster is NEN-EN-ISO 5667-3 van toepassing.\n\n###### Lid 3.\n\nBij het analyseren van een monster worden onopgeloste stoffen meegenomen, en op het analyseren is voor olie NEN-EN-ISO 9377-2 van toepassing.\n\n#### Paragraaf 22.3.15 Niet-industri\u00eble voedselbereiding\n\n##### Artikel 22.196 Toepassingsbereik\n\n###### Lid 1.\n\nDeze paragraaf is van toepassing op het bereiden van voedingsmiddelen met:\n\na.  keukenapparatuur;\nb.  grootkeukenapparatuur;\nc.  een of meer bakkerijovens die chargegewijs worden beladen; of\nd.  een of meer bakkerijovens die continu worden beladen met een nominaal vermogen of een aansluitwaarde van ten hoogste 100 kW.\n\n###### Lid 2.\n\nDeze paragraaf is niet van toepassing als een activiteit als bedoeld in artikel 3.128 van het Besluit activiteiten leefomgeving de activiteit omvat, met uitzondering van het bereiden van voedingsmiddelen voor personen die werken op de locatie waarop de activiteit wordt verricht.\n\n##### Artikel 22.197 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.196 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\n    3.  het gebruik van de te onderscheiden ruimten;\n    4.  de ligging van de bedrijfsriolering; en\n    5.  de plaats van de lozingspunten;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n###### Lid 3.\n\nHet eerste en tweede lid zijn niet van toepassing op het bereiden van voedingsmiddelen voor personen die wonen of werken op de locatie waarop de activiteit wordt verricht.\n\n##### Artikel 22.198 Water\n\n###### Lid 1.\n\nMet het oog op het doelmatig beheer van afvalwater kan afvalwater afkomstig van het bereiden van voedingsmiddelen worden geloosd in een vuilwaterriool. Het afvalwater wordt niet geloosd in een schoonwaterriool.\n\n###### Lid 2.\n\nAls niet in een vuilwaterriool kan worden geloosd, kan het afvalwater op de bodem worden geloosd, als het afvalwater gezamenlijk met huishoudelijk afvalwater wordt geloosd en de voorzieningen voor het zuiveren van huishoudelijk afvalwater zijn berekend op het zuiveren van het afvalwater afkomstig van het bereiden van voedingsmiddelen.\n\n###### Lid 3.\n\nAfvalwater dat afvalstoffen bevat, die door versnijdende of vermalende apparatuur zijn versneden of vermalen, wordt niet geloosd.\n\n###### Lid 4.\n\nVethoudend afvalwater dat wordt geloosd, wordt voor vermenging met ander afvalwater geleid door:\n\na.  een vetafscheider en slibvangput volgens NEN-EN 1825-1 en NEN-EN 1825-2; of\nb.  een vetafscheider en slibvangput die zijn geplaatst voor 14 september 2004 en zijn afgestemd op de hoeveelheid afvalwater die wordt geloosd.\n\n###### Lid 5.\n\nIn afwijking van NEN-EN 1825-1 en NEN-EN 1825-2 kan met een lagere frequentie van het legen en reinigen dan daar vermeld worden volstaan als dit geen nadelige gevolgen heeft voor het doelmatig functioneren van de afscheider.\n\n##### Artikel 22.199 Geur\n\n###### Lid 1.\n\nMet het oog op het voorkomen of het beperken van geurhinder worden afgezogen dampen en gassen die naar de buitenlucht worden ge\u00ebmitteerd:\n\na.  ten minste 2 m boven de hoogste daklijn van de binnen 25 m van de uitmonding gelegen bebouwing afgevoerd; of\nb.  geleid door een ontgeuringsinstallatie.\n\n###### Lid 2.\n\nDampen die vrijkomen bij het bereiden van voedingsmiddelen met grootkeukenapparatuur door frituren, bakken in olie of vet of grillen, anders dan met houtskool, worden afgezogen en geleid door een vetvangend filter.\n\n###### Lid 3.\n\nHet eerste en tweede lid zijn niet van toepassing:\n\na.  op het bereiden van voedingsmiddelen met keukenapparatuur; en\nb.  als het mogelijke effect van de geuremissie van de uittredende lucht van een afzuiginstallatie beperkt blijft tot een gezoneerd industrieterrein, op een industrieterrein waarvoor geluidproductieplafonds als omgevingswaarden zijn vastgesteld of een Activiteitenbesluit-bedrijventerrein met minder dan \u00e9\u00e9n geurgevoelig gebouw per hectare.\n\n###### Lid 4.\n\nVoor zover er geen verandering van de activiteit plaatsvindt die leidt tot een toename van de geurbelasting op een geurgevoelig gebouw, is het eerste lid niet van toepassing als voor 1 januari 2008 voor die activiteit:\n\na.  een vergunning is verleend die voor die datum onherroepelijk is; of\nb.  voorschriften golden op grond van een van de besluiten, genoemd in artikel 6.43 van het Activiteitenbesluit milieubeheer, zoals dat besluit luidde voor de inwerkingtreding van de Omgevingswet.\n\n#### Paragraaf 22.3.16 Voedingsmiddelenindustrie\n\n##### Artikel 22.200 Toepassingsbereik\n\n###### Lid 1.\n\nDeze paragraaf is van toepassing op een milieubelastende activiteit als bedoeld in artikel 3.128 van het Besluit activiteiten leefomgeving.\n\n###### Lid 2.\n\nDeze paragraaf is niet van toepassing op een milieubelastende activiteit die als vergunningplichtig is aangewezen in artikel 3.129, eerste lid, 3.130 of 3.131 van het Besluit activiteiten leefomgeving.\n\n##### Artikel 22.201 Geur: beginnen of uitbreiden activiteit\n\n###### Lid 1.\n\nHet beginnen of uitbreiden in capaciteit van een activiteit als bedoeld in artikel 22.200 is alleen toegestaan als nieuwe geurhinder op een geurgevoelig gebouw wordt voorkomen.\n\n###### Lid 2.\n\nHet eerste lid is ook van toepassing op het wijzigen van de activiteit, als die wijziging leidt tot een grotere of andere geurbelasting ter plaatse van een geurgevoelig gebouw.\n\n#### Paragraaf 22.3.17 Slachten van dieren en bewerken van dierlijke bijproducten of uitsnijden van vlees, vis of organen.\n\n##### Artikel 22.202 Toepassingsbereik\n\n###### Lid 1.\n\nDeze paragraaf is van toepassing op:\n\na.  het slachten van ten hoogste 10.000 kilogram levend gewicht aan dieren per week en het broeien, koken of pekelen van daarbij vrijkomende dierlijke bijproducten;\nb.  het uitsnijden van vlees van karkassen of karkasdelen;\nc.  het uitsnijden van vis; of\nd.  het uitsnijden en pekelen van organen.\n\n###### Lid 2.\n\nDeze paragraaf is niet van toepassing als een activiteit als bedoeld in artikel 3.128 van het Besluit activiteiten leefomgeving de activiteit omvat.\n\n##### Artikel 22.203 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.202 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\n    3.  het gebruik van de te onderscheiden ruimten;\n    4.  de ligging van de bedrijfsriolering;\n    5.  de plaats van de lozingspunten; en\n    6.  de plaats waar bodembedreigende stoffen worden gebruikt, geproduceerd of uitgestoten;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.204 Water: lozingsroute en zuivering\n\n###### Lid 1.\n\nMet het oog op het doelmatig beheer van afvalwater vindt het slachten van dieren en het broeien, koken of pekelen van daarbij vrijkomende dierlijke bijproducten inpandig plaats.\n\n###### Lid 2.\n\nTe lozen afvalwater kan worden geloosd in een vuilwaterriool, als dat afvalwater afkomstig is van:\n\na.  het bewerken van dierlijke bijproducten; of\nb.  het reinigen en desinfecteren van ruimtes waar een activiteit als bedoeld in artikel 22.202 is uitgevoerd.\n\n###### Lid 3.\n\nHet afvalwater wordt niet geloosd op of in de bodem of in een schoonwaterriool.\n\n###### Lid 4.\n\nVethoudend afvalwater dat wordt geloosd, wordt voor vermenging met ander afvalwater geleid door:\n\na.  een vetafscheider en slibvangput volgens NEN-EN 1825-1 en NEN-EN 1825-2;\nb.  een vetafscheider en slibvangput die zijn geplaatst voor 14 september 2004 en zijn afgestemd op de hoeveelheid afvalwater dat wordt geloosd; of\nc.  een flocculatieafscheider die is geplaatst voor 1 januari 2013 en is afgestemd op de hoeveelheid afvalwater dat wordt geloosd.\n\n###### Lid 5.\n\nIn afwijking van NEN-EN 1825-1 en NEN-EN 1825-2 kan met een lagere frequentie van het legen en reinigen dan in die normen vermeld worden volstaan als dit geen nadelige gevolgen heeft voor het doelmatig functioneren van de afscheider.\n\n###### Lid 6.\n\nHet afvalwater wordt niet door een biologische zuivering geleid.\n\n###### Lid 7.\n\nDit artikel is niet van toepassing op afvalwater afkomstig van wonen.\n\n##### Artikel 22.205 Geur: voorkomen of beperken geurhinder\n\n###### Lid 1.\n\nMet het oog op het voorkomen of het beperken van geurhinder:\n\na.  wordt bij het slachten van dieren ten minste de vaste dierlijke mest die vrijkomt bij het slachten in afgesloten, lekvrije tonnen of bakken opgeslagen; en\nb.  worden dampen en gassen van het broeien of koken van dierlijke bijproducten afgezogen, als deze op de buitenlucht worden ge\u00ebmitteerd:\n    1.  ten minste 2 m boven de hoogste daklijn van de binnen 25 m van de uitmonding gelegen gebouwen afgevoerd; of\n    2.  geleid door een doelmatige ontgeuringsinstallatie.\n\n###### Lid 2.\n\nVoor zover er geen verandering van de activiteit plaatsvindt die leidt tot een toename van de geurbelasting op een geurgevoelig gebouw, is het eerste lid, onder b, niet van toepassing als voor 1 januari 2008 voor die activiteit:\n\na.  een vergunning is verleend die voor die datum onherroepelijk is; of\nb.  voorschriften golden op grond van een van de besluiten, genoemd in artikel 6.43 van het Activiteitenbesluit milieubeheer, zoals dat besluit luidde voor de inwerkingtreding van de Omgevingswet.\n\n##### Artikel 22.206 Bodem: bodembeschermende voorziening\n\nMet het oog op het voorkomen van verontreiniging van de bodem vindt het pekelen van dierlijke bijproducten en organen plaats boven een aaneengesloten bodemvoorziening.\n\n##### Artikel 22.207 Bodem: logboek bodembeschermende voorziening\n\nEr wordt een logboek bijgehouden waarin voor bodembeschermende voorzieningen gegevens worden vastgelegd over controles, beoordelingen, onderhoud en reparaties.\n\n##### Artikel 22.208 Bodem: eindonderzoek bodem\n\n###### Lid 1.\n\nBij het be\u00ebindigen van het pekelen van dierlijke bijproducten of organen wordt een eindonderzoek bodem verricht om de kwaliteit van de bodem vast te stellen.\n\n###### Lid 2.\n\nHet bodemonderzoek gaat over de bodembedreigende stoffen die zijn gebruikt, geproduceerd of uitgestoten op het gedeelte van de locatie waar het pekelen van dierlijke bijproducten of organen is verricht.\n\n###### Lid 3.\n\nHet bodemonderzoek voldoet aan NEN 5725 en NEN 5740 en het veldwerk wordt verricht door een onderneming met een erkenning bodemkwaliteit voor BRL SIKB 2000 of een certificatie-instantie of inspectie-instantie met een erkenning bodemkwaliteit voor AS SIKB 2000.\n\n##### Artikel 22.209 Bodem: rapport van het eindonderzoek bodem\n\nHet rapport van het eindonderzoek bodem bevat:\n\na.  de naam en het adres van degene die het onderzoek heeft verricht;\nb.  de wijze waarop het onderzoek is verricht;\nc.  de aard en de mate van de aangetroffen verontreinigde stoffen en de herkomst daarvan;\nd.  informatie over het huidige en eerdere gebruik van het terrein;\ne.  bestaande informatie over bodemmetingen en grondwatermetingen die de toestand van de bodem en het grondwater weergeven op het tijdstip van opstelling van het rapport, of anders nieuwe bodemmetingen en grondwatermetingen voor het constateren van eventuele verontreiniging van de bodem door de bodemverontreinigende stoffen die bij de activiteit zijn gebruikt, zijn geproduceerd of zijn vrijgekomen; en\nf.  als de kwaliteit van de bodem wordt hersteld: de wijze waarop en de mate waarin dit gebeurt.\n\n##### Artikel 22.210 Gegevens en bescheiden: be\u00ebindigen activiteit\n\nTen hoogste zes maanden na het be\u00ebindigen van het pekelen van dierlijke bijproducten of organen wordt een rapport van het eindonderzoek bodem verstrekt aan het college van burgemeester en wethouders.\n\n##### Artikel 22.211 Bodem: herstel van de bodemkwaliteit\n\n###### Lid 1.\n\nAls de bodem is verontreinigd, wordt uiterlijk zes maanden na het toezenden van het rapport van het eindonderzoek bodem de bodemkwaliteit hersteld tot:\n\na.  de bodemkwaliteit en grondwaterkwaliteit, die is vastgesteld in een rapport volgens NEN 5740 dat is opgesteld voor het begin van de het pekelen van dierlijke bijproducten of organen;\nb.  de bodemkwaliteit van de locatie waarop de activiteit is verricht, zoals die is vastgelegd op een bodemkwaliteitskaart als bedoeld in artikel 47, onder a, of 57, tweede lid, van het Besluit bodemkwaliteit; of\nc.  de achtergrondwaarden, vastgesteld op grond van artikel 1 van het Besluit bodemkwaliteit.\n\n###### Lid 2.\n\nHet herstel wordt verricht door een onderneming met een erkenning bodemkwaliteit voor BRL SIKB 7000.\n\n##### Artikel 22.212 Informeren: herstelwerkzaamheden\n\n###### Lid 1.\n\nHet college van burgemeester en wethouders wordt ten minste vijf dagen voor het begin van de herstelwerkzaamheden ge\u00efnformeerd over de begindatum.\n\n###### Lid 2.\n\nHet college van burgemeester en wethouders wordt ten hoogste vijf dagen na be\u00ebindiging van de herstelwerkzaamheden ge\u00efnformeerd over de einddatum.\n\n##### Artikel 22.213 Water: opruimen gemorste en gelekte stoffen\n\n###### Lid 1.\n\nMet het oog op het doelmatig beheer van afvalwater worden bij het pekelen van dierlijke bijproducten en organen de gemorste of gelekte stoffen zoveel mogelijk zonder verder toevoegen van water opgeruimd en afgevoerd als afvalstof en wordt zoveel mogelijk voorkomen dat deze stoffen in het afvalwater terecht kunnen komen.\n\n###### Lid 2.\n\nDit artikel is niet van toepassing op afvalwater afkomstig van wonen.\n\n#### Paragraaf 22.3.18 Opwekken van elektriciteit met een windturbine\n\n##### Artikel 22.214 Toepassingsbereik\n\n###### Lid 1.\n\nDeze paragraaf is van toepassing op het opwekken van elektriciteit met een windturbine, bedoeld in artikel 3.11 van het Besluit activiteiten leefomgeving als:\n\na.  die slagschaduw veroorzaakt in een verblijfsruimte van een slagschaduwgevoelig gebouw dat op een locatie is toegelaten op grond van een omgevingsplan of een omgevingsvergunning voor een omgevingsplanactiviteit; of\nb.  die lichtschittering veroorzaakt.\n\n###### Lid 2.\n\nDeze paragraaf is niet van toepassing op slagschaduw door een windturbine, in een verblijfsruimte van een slagschaduwgevoelig gebouw dat op een locatie is toegelaten op grond van een omgevingsplan of een omgevingsvergunning voor een omgevingsplanactiviteit voor een duur van niet meer dan tien jaar.\n\n###### Lid 3.\n\nDeze paragraaf is ook niet van toepassing voor zover het gaat om een windpark met 3 of meer windturbines.\n\n##### Artikel 22.215 Toepassingsbereik: eerbiedigende werking\n\n###### Lid 1.\n\nIn afwijking van artikel 22.214, tweede lid, is deze paragraaf ook van toepassing op slagschaduw door een windturbine in een verblijfsruimte van een slagschaduwgevoelig gebouw, dat is toegelaten voor een duur van niet meer dan tien jaar:\n\na.  in het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\nb.  in een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet.\n\n###### Lid 2.\n\nIn afwijking van artikel 22.214, eerste lid, is deze paragraaf niet van toepassing op slagschaduw door een windturbine in een verblijfsruimte van een slagschaduwgevoelig gebouw dat nog niet aanwezig is maar mag worden gebouwd op grond van:\n\na.  het tijdelijke deel van dit omgevingsplan, bedoeld in artikel 22.1, onder a, van de Omgevingswet; of\nb.  een omgevingsvergunning voor een omgevingsplanactiviteit die is aangevraagd voor de inwerkingtreding van de Omgevingswet.\n\n##### Artikel 22.216 Slagschaduw: stilstandvoorziening\n\n###### Lid 1.\n\nMet het oog op het voorkomen of beperken van slagschaduw is de windturbine voorzien van een automatische stilstandvoorziening die de windturbine afschakelt als gemiddeld meer dan zeventien dagen per jaar gedurende meer dan twintig minuten per dag slagschaduw kan optreden in een verblijfsruimte van een slagschaduwgevoelig gebouw en voor zover de afstand tussen de windturbine en een slagschaduwgevoelig gebouw minder dan twaalf maal de rotordiameter bedraagt.\n\n###### Lid 2.\n\nDe afstand wordt gemeten van een punt op ashoogte van de windturbine:\n\na.  tot de gevel van een slagschaduwgevoelig gebouw; en\nb.  tot de begrenzing van de locatie voor het plaatsen van een woonschip of woonwagen.\n\n##### Artikel 22.217 Slagschaduw: functionele binding\n\nArtikel 22.216 is niet van toepassing op slagschaduw door een windturbine in een slagschaduwgevoelig gebouw dat een functionele binding heeft met de windturbine.\n\n##### Artikel 22.218 Slagschaduw: voormalige functionele binding\n\nBij een agrarische activiteit is artikel 22.216 niet van toepassing op slagschaduw door een windturbine in een verblijfsruimte van een slagschaduwgevoelig gebouw dat:\n\na.  op grond van het tijdelijke deel van dit omgevingsplan, bedoeld in artikel 22.1, onder a, van de Omgevingswet of een voor de inwerkingtreding van de Omgevingswet aangevraagde omgevingsvergunning behoort of heeft behoord tot die agrarische activiteit en door een derde bewoond mag worden; of\nb.  eerder functioneel verbonden was met die agrarische activiteit en waarvoor op grond van artikel 5.62 van het Besluit kwaliteit leefomgeving in dit omgevingsplan of een omgevingsvergunning voor een omgevingsplanactiviteit is bepaald dat regels voor slagschaduw niet van toepassing zijn.\n\n##### Artikel 22.219 Lichtschittering: beperken van reflectie\n\nLichtschittering wordt bij het opwekken van elektriciteit met een windturbine voorkomen of zoveel mogelijk beperkt door toepassing van niet reflecterende materialen of coatinglagen op de betrokken onderdelen.\n\n##### Artikel 22.220 Lichtschittering: meten reflectiewaarden\n\nOp het uitvoeren van een meting van reflectiewaarden is NEN-EN-ISO 2813 van toepassing.\n\n#### Paragraaf 22.3.19 In werking hebben van een acculader\n\n##### Artikel 22.221 Toepassingsbereik\n\nDeze paragraaf is van toepassing op het met een acculader laden van een natte accu die vloeibare bodembedreigende stoffen bevat.\n\n##### Artikel 22.222 Bodem: bodembeschermende voorziening\n\nMet het oog op het voorkomen van verontreiniging van de bodem vindt het laden van een accu plaats boven een aaneengesloten bodemvoorziening.\n\n##### Artikel 22.223 Bodem: logboek bodembeschermende voorziening\n\nEr wordt een logboek bijgehouden waarin voor bodembeschermende voorzieningen gegevens worden vastgelegd over controles, beoordelingen, onderhoud en reparaties.\n\n#### Paragraaf 22.3.20 Bieden van parkeergelegenheid in een parkeergarage\n\n##### Artikel 22.224 Toepassingsbereik\n\nDeze paragraaf is van toepassing op het bieden van parkeergelegenheid in een parkeergarage met meer dan 20 parkeerplaatsen die voorzien is van mechanische ventilatie.\n\n##### Artikel 22.225 Gegevens en bescheiden\n\n###### Lid 1.\n\nTen minste vier weken voor het begin van het bieden van parkeergelegenheid in een parkeergarage met meer dan 30 parkeerplaatsen worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\n    3.  het gebruik van de te onderscheiden ruimten; en\n    4.  de ligging van de bedrijfsriolering;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.226 Lucht en geur: afvoeren emissies\n\n###### Lid 1.\n\nMet het oog op het beschermen van de kwaliteit van de lucht en het voorkomen of beperken van geurhinder:\n\na.  worden de aanzuigopeningen voor de ventilatie van de parkeergarage in een verkeersluwe omgeving, of, als dat niet mogelijk is, op ten minste 5 m boven het straatniveau en buiten de be\u00efnvloeding van de uitblaasopeningen aangebracht;\nb.  wordt de uit de parkeergarage afgezogen lucht verticaal uitgeblazen op ten minste 5 m boven het straatniveau of, als binnen 25 m van de uitblaasopening een gebouw is gelegen met een hoogste daklijn die meer dan vijf meter boven het straatniveau is gelegen, ten minste \u00e9\u00e9n meter boven de hoogste daklijn van dat gebouw; en\nc.  bedraagt de snelheid van de uitgeblazen lucht, gemeten bij de rand van de uitblaasopening, ten minste tien meter per seconde.\n\n###### Lid 2.\n\nVoor zover er geen verandering van de activiteit plaatsvindt die leidt tot een toename van de geurbelasting op een geurgevoelig gebouw, is het eerste lid niet van toepassing als voor 1 januari 2008 voor die activiteit:\n\na.  een vergunning is verleend die voor die datum onherroepelijk is; of\nb.  voorschriften golden op grond van een van de besluiten, genoemd in artikel 6.43 van het Activiteitenbesluit milieubeheer, zoals dat besluit luidde voor de inwerkingtreding van de Omgevingswet.\n\n#### Paragraaf 22.3.21 Traditioneel schieten\n\n##### Artikel 22.227 Toepassingsbereik\n\nDeze paragraaf is van toepassing op het traditioneel schieten door schutterijen of schuttersgilden met buksen of geweren vanaf een vaste standplaats op een stilstaand doel in de buitenlucht.\n\n##### Artikel 22.228 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.227 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen; en\n    3.  de plaats waar bodembedreigende stoffen worden gebruikt;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.229 Bodem en externe veiligheid\n\nMet het oog op het waarborgen van de veiligheid en het beperken van verontreiniging van de bodem vindt het schieten op zodanige wijze plaats dat alle afgeschoten kogels worden opgevangen in een voorziening.\n\n##### Artikel 22.230 Bodem: bodembeschermende voorziening\n\n###### Lid 1.\n\nMet het oog op het beperken van verontreiniging van de bodem, vindt traditioneel schieten plaats boven een bodembeschermende voorziening, als bij het schieten hulzen van verschoten munitie vrijkomen.\n\n###### Lid 2.\n\nDe voorziening voor het opvangen van afgeschoten kogels, bedoeld in artikel 22.229, is opgesteld boven een bodembeschermende voorziening.\n\n##### Artikel 22.231 Bodem: logboek bodembeschermende voorziening\n\nEr wordt een logboek bijgehouden waarin voor bodembeschermende voorzieningen gegevens worden vastgelegd over controles, beoordelingen, onderhoud en reparaties.\n\n##### Artikel 22.232 Bodem: eindonderzoek bodem\n\n###### Lid 1.\n\nBij het be\u00ebindigen van het traditioneel schieten wordt een eindonderzoek bodem verricht om de kwaliteit van de bodem vast te stellen.\n\n###### Lid 2.\n\nHet eindonderzoek bodem gaat over de bodembedreigende stoffen die zijn gebruikt op het gedeelte van de locatie waar het traditioneel schieten heeft plaatsgevonden.\n\n###### Lid 3.\n\nHet bodemonderzoek voldoet aan NEN 5725 en NEN 5740 en het veldwerk wordt verricht door een onderneming met een erkenning bodemkwaliteit voor BRL SIKB 2000 of een certificatie-instantie of inspectie-instantie met een erkenning bodemkwaliteit voor AS SIKB 2000.\n\n##### Artikel 22.233 Bodem: rapport van het eindonderzoek bodem\n\nHet rapport van het eindonderzoek bodem bevat:\n\na.  de naam en het adres van degene die het onderzoek heeft verricht;\nb.  de wijze waarop het onderzoek is verricht;\nc.  de aard en de mate van de aangetroffen verontreinigde stoffen en de herkomst daarvan;\nd.  informatie over het huidige en eerdere gebruik van het terrein;\ne.  bestaande informatie over bodemmetingen en grondwatermetingen die de toestand van de bodem en het grondwater weergeven op het tijdstip van opstelling van het rapport, of anders nieuwe bodemmetingen en grondwatermetingen voor het constateren van eventuele verontreiniging van de bodem door de bodemverontreinigende stoffen die bij de activiteit zijn gebruikt, zijn geproduceerd of zijn vrijgekomen; en\nf.  als de kwaliteit van de bodem wordt hersteld, de wijze waarop en de mate waarin dit gebeurt.\n\n##### Artikel 22.234 Gegevens en bescheiden: be\u00ebindigen activiteit\n\nTen hoogste zes maanden na het be\u00ebindigen van het traditioneel schieten wordt een rapport van het eindonderzoek bodem verstrekt aan het college van burgemeester en wethouders.\n\n##### Artikel 22.235 Bodem: herstel van de bodemkwaliteit\n\n###### Lid 1.\n\nAls de bodem is verontreinigd, wordt uiterlijk zes maanden na het toezenden van het rapport van het eindonderzoek bodem, de bodemkwaliteit hersteld tot:\n\na.  de bodemkwaliteit en grondwaterkwaliteit, die is vastgesteld in een rapport volgens NEN 5740 dat is opgesteld voor het begin van de activiteit;\nb.  de bodemkwaliteit van de locatie waarop de activiteit is verricht, zoals die is vastgelegd op een bodemkwaliteitskaart als bedoeld in artikel 47, onder a, of artikel 57, tweede lid, van het Besluit bodemkwaliteit; of\nc.  de achtergrondwaarden, vastgesteld op grond van artikel 1 van het Besluit bodemkwaliteit.\n\n###### Lid 2.\n\nHet herstel wordt verricht door een onderneming met een erkenning bodemkwaliteit voor BRL SIKB 7000.\n\n##### Artikel 22.236 Informeren: herstelwerkzaamheden\n\n###### Lid 1.\n\nHet college van burgemeester en wethouders wordt ten minste vijf dagen voor het begin van de herstelwerkzaamheden, bedoeld in artikel 22.235 ge\u00efnformeerd over de begindatum.\n\n###### Lid 2.\n\nHet college van burgemeester en wethouders wordt ten hoogste vijf dagen na be\u00ebindiging van de herstelwerkzaamheden, bedoeld in artikel 22.235 ge\u00efnformeerd over de einddatum.\n\n#### Paragraaf 22.3.22 Bieden van gelegenheid voor het beoefenen van sport in de buitenlucht\n\n##### Artikel 22.237 Toepassingsbereik\n\nDeze paragraaf is van toepassing op het bieden van gelegenheid voor het beoefenen van sport in de buitenlucht waarbij terreinverlichting wordt toegepast.\n\n##### Artikel 22.238 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.237 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.239 Licht\n\n###### Lid 1.\n\nMet het oog op het beperken van lichthinder is de verlichting die hoort bij een gelegenheid voor het beoefenen van sport in de buitenlucht uitgeschakeld:\n\na.  tussen 23.00 uur en 07.00 uur; en\nb.  als er geen sport wordt beoefend en geen onderhoud plaatsvindt.\n\n###### Lid 2.\n\nHet eerste lid is niet van toepassing op dagen of dagdelen in verband met:\n\na.  de viering van festiviteiten die bij of krachtens een gemeentelijke verordening zijn aangewezen in de gebieden in de gemeente waarvoor de verordening geldt;\nb.  de viering van andere festiviteiten die plaatsvinden op de locatie waarop de activiteit wordt verricht, waarbij het aantal bij of krachtens een gemeentelijke verordening aan te wijzen dagen of dagdelen niet meer mag bedragen dan twaalf per kalenderjaar; of\nc.  door het college van burgemeester en wethouders aangewezen activiteiten, anders dan festiviteiten als bedoeld onder b, waarbij het aantal aan te wijzen dagen of dagdelen gebaseerd op dit artikel samen niet meer bedraagt dan twaalf dagen per kalenderjaar.\n\n###### Lid 3.\n\nEen festiviteit of activiteit als bedoeld in het tweede lid die ten hoogste een etmaal duurt, maar die zowel voor als na 00.00 uur plaatsvindt, wordt hierbij beschouwd als plaatshebbende op \u00e9\u00e9n dag.\n\n#### Paragraaf 22.3.23 Opslaan van vaste mest\n\n##### Artikel 22.240 Toepassingsbereik\n\n###### Lid 1.\n\nDeze paragraaf is van toepassing op het opslaan van vaste mest met een totaal volume van ten minste 3 m\u00b3 en ten hoogste 600 m\u00b3.\n\n###### Lid 2.\n\nDeze paragraaf is niet van toepassing:\n\na.  op het opslaan van vaste mest, korter dan twee weken op \u00e9\u00e9n plek; en\nb.  als een milieubelastende activiteit die is aangewezen in artikel 3.90, 3.200, 3.208, 3.211, 3.215 of 3.225 van het Besluit activiteiten leefomgeving de activiteit omvat.\n\n##### Artikel 22.241 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.240 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\n    3.  het gebruik van de te onderscheiden ruimten;\n    4.  de ligging van de bedrijfsriolering;\n    5.  op welke punten welk afvalwater wordt geloosd;\n    6.  of de punten waarop afvalwater wordt geloosd, zijn aangesloten op het eigen vuilwaterriool of een schoonwaterriool; en\n    7.  op welke lozingsroutes het eigen vuilwaterriool en een schoonwaterriool uitkomen;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl; en\nd.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.242 Bodem: opslag\n\n###### Lid 1.\n\nMet het oog op het voorkomen van verontreiniging van de bodem wordt vaste mest, met uitzondering van gedroogde pluimveemest, opgeslagen:\n\na.  op een aaneengesloten bodemvoorziening, waarbij de vloeistoffen die vrijkomen worden opgevangen; of\nb.  op een voldoende dikke absorberende laag als de opslag niet meer dan zes maanden duurt en tegen inregenen is beschermd.\n\n###### Lid 2.\n\nGedroogde pluimveemest wordt opgeslagen:\n\na.  in een gebouw met een aaneengesloten bodemvoorziening waar de pluimveemest wordt beschermd tegen weersinvloeden en waar voldoende ventilatie is om condensvorming te voorkomen;\nb.  in een afgedekte container als de pluimveemest ten minste elke twee weken wordt afgevoerd; of\nc.  op een voldoende dikke absorberende laag als de opslag niet meer dan zes maanden duurt en tegen inregenen is beschermd.\n\n##### Artikel 22.243 Bodem: logboek bodembeschermende voorziening\n\nEr wordt een logboek bijgehouden waarin voor bodembeschermende voorzieningen gegevens worden vastgelegd over controles, beoordelingen, onderhoud en reparaties.\n\n##### Artikel 22.244 Water: lozingsroute\n\n###### Lid 1.\n\nMet het oog op het doelmatig beheer van afvalwater kunnen vrijkomende vloeistoffen afkomstig van het opslaan van vaste mest gelijkmatig worden verspreid over onverharde bodem.\n\n###### Lid 2.\n\nDe vrijkomende vloeistoffen worden niet geloosd in een voorziening voor de inzameling en het transport van afvalwater.\n\n##### Artikel 22.245 Geur\n\n###### Lid 1.\n\nMet het oog op het voorkomen of het beperken van geurhinder wordt vaste mest opgeslagen:\n\na.  in een afgesloten voorziening voor een periode van ten hoogste twee weken; of\nb.  op ten minste 50 m afstand vanaf de begrenzing van de opslag van vaste mest tot een geurgevoelig object.\n\n###### Lid 2.\n\nHet eerste lid is niet van toepassing op het opslaan van vaste mest afkomstig van landbouwhuisdieren of van paarden en pony\u2019s die worden gehouden voor het berijden.\n\n#### Paragraaf 22.3.24 Opslaan van kuilvoer of vaste bijvoedermiddelen\n\n##### Artikel 22.246 Toepassingsbereik\n\n###### Lid 1.\n\nDeze paragraaf is van toepassing op het opslaan van:\n\na.  kuilvoer met een totaal volume van meer dan 3 m\u00b3; of\nb.  vaste bijvoedermiddelen met een totaal volume van meer dan 3 m\u00b3.\n\n###### Lid 2.\n\nDeze paragraaf is niet van toepassing als een milieubelastende activiteit die is aangewezen in artikel 3.200 of 3.215 van het Besluit activiteiten leefomgeving de activiteit omvat.\n\n##### Artikel 22.247 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.246 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\n    3.  het gebruik van de te onderscheiden ruimten;\n    4.  de ligging van de bedrijfsriolering;\n    5.  op welke punten welk afvalwater wordt geloosd;\n    6.  of de punten waarop afvalwater wordt geloosd, zijn aangesloten op het eigen vuilwaterriool of een schoonwaterriool; en\n    7.  op welke lozingsroutes het eigen vuilwaterriool en een schoonwaterriool uitkomen;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl;\nd.  gegevens over de lozingsroutes; en\ne.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.248 Bodem: bodembeschermende voorziening\n\n###### Lid 1.\n\nMet het oog op het voorkomen van verontreiniging van de bodem worden kuilvoer of vaste bijvoedermiddelen opgeslagen op een elementenbodemvoorziening, waarbij de vloeistoffen die vrijkomen worden opgevangen.\n\n###### Lid 2.\n\nHet eerste lid is niet van toepassing als kuilvoer of vaste bijvoedermiddelen als veevoederbalen in plastic folie zijn verpakt.\n\n##### Artikel 22.249 Bodem: logboek bodembeschermende voorziening\n\nEr wordt een logboek bijgehouden waarin voor bodembeschermende voorzieningen gegevens worden vastgelegd over controles, beoordelingen, onderhoud en reparaties.\n\n##### Artikel 22.250 Water: lozingsroute vrijkomende vloeistoffen\n\n###### Lid 1.\n\nMet het oog op het doelmatig beheer van afvalwater kunnen vrijkomende vloeistoffen afkomstig van de opslag van kuilvoer of vaste bijvoedermiddelen gelijkmatig worden verspreid over onverharde bodem.\n\n###### Lid 2.\n\nDe vrijkomende vloeistoffen worden niet geloosd in een voorziening voor de inzameling en het transport van afvalwater.\n\n###### Lid 3.\n\nDit artikel is niet van toepassing op afvalwater afkomstig van wonen.\n\n##### Artikel 22.251 Water: lozingsroutes afvalwater bodembeschermende voorziening\n\n###### Lid 1.\n\nMet het oog op het doelmatig beheer van afvalwater kan afvalwater afkomstig van de bodembeschermende voorziening voor opslag van kuilvoer of vaste bijvoedermiddelen worden geloosd op of in de bodem als:\n\na.  het niet in contact is geweest met het kuilvoer of vaste bijvoedermiddelen; en\nb.  het niet is vermengd met daaruit vloeiende vloeistoffen.\n\n###### Lid 2.\n\nHet afvalwater wordt niet geloosd in een voorziening voor de inzameling en het transport van afvalwater.\n\n###### Lid 3.\n\nDit artikel is niet van toepassing op afvalwater afkomstig van wonen.\n\n#### Paragraaf 22.3.25 Het fokken, houden of trainen van landbouwhuisdieren, andere zoogdieren of vogels\n\n##### Artikel 22.252 Toepassingsbereik\n\n###### Lid 1.\n\nDeze paragraaf is van toepassing op het fokken, houden of trainen van meer dan 25 vogels of meer dan 5 zoogdieren.\n\n###### Lid 2.\n\nDeze paragraaf is niet van toepassing als een milieubelastende activiteit die is aangewezen in artikel 3.200 van het Besluit activiteiten leefomgeving de activiteit omvat.\n\n##### Artikel 22.253 Gegevens en bescheiden\n\n###### Lid 1.\n\nTen minste vier weken voor het begin van een activiteit als bedoeld in artikel 22.252 worden aan het college van burgemeester en wethouders de volgende gegevens en bescheiden verstrekt:\n\na.  informatie over de aard en omvang van de activiteit en de aard en omvang van de daarbij behorende processen;\nb.  gegevens over de indeling van de locatie waarop de activiteit wordt verricht, waarbij het volgende wordt aangegeven:\n    1.  de grenzen van het terrein;\n    2.  de ligging en de indeling van de gebouwen;\n    3.  het gebruik van de te onderscheiden ruimten;\n    4.  de ligging van de bedrijfsriolering; en\n    5.  de plaats van de lozingspunten;\nc.  een situatietekening met een schaal van ten minste 1:10.000 waarop de activiteit is aangegeven en die is voorzien van een noordpijl;\nd.  per dierenverblijf voor het houden van landbouwhuisdieren:\n    1.  gegevens over het aantal landbouwhuisdieren per diercategorie dat ten hoogste zal worden gehouden;\n    2.  een beschrijving van het huisvestingssysteem en van de aanvullende techniek; en\n    3.  een beschrijving van het ventilatiesysteem;\ne.  per dierenverblijf waar landbouwhuisdieren met geuremissiefactor worden gehouden,:\n    1.  een plattegrondtekening op schaal met de ligging van de dierenverblijven, de emissiepunten en een overzicht van ventilatoren met diameter; en\n    2.  een doorsnedetekening per dierenverblijf met de goothoogte, de nokhoogte en de hoogte van het emissiepunt; en\nf.  gegevens over de verwachte datum van het begin van de activiteit.\n\n###### Lid 2.\n\nTen minste vier weken voordat de activiteit wijzigt, worden de gewijzigde gegevens verstrekt aan het college van burgemeester en wethouders.\n\n##### Artikel 22.254 Bodem: bodembeschermende voorziening\n\n###### Lid 1.\n\nMet het oog op het voorkomen van verontreiniging van de bodem vindt het fokken, houden of trainen van vogels of zoogdieren plaats boven een aaneengesloten bodemvoorziening.\n\n###### Lid 2.\n\nHet eerste lid is niet van toepassing op het fokken, houden of trainen van vogels of zoogdieren in de buitenlucht als uitwerpselen en voedselresten regelmatig worden verwijderd.\n\n##### Artikel 22.255 Bodem: logboek\n\nEr wordt een logboek bijgehouden waarin voor bodembeschermende voorzieningen gegevens worden vastgelegd over controles, beoordelingen, onderhoud en reparaties.\n\n##### Artikel 22.256 Water: lozingsroute en emissiegrenswaarde\n\n###### Lid 1.\n\nMet het oog op het doelmatig beheer van afvalwater kan afvalwater afkomstig van het reinigen en ontsmetten van een dierenverblijf waarin landbouwhuisdieren of paarden of pony\u2019s voor het berijden worden gehouden, worden geloosd in een vuilwaterriool als meer dan 10 schapen, 5 paarden of pony\u2019s, 10 geiten, 25 stuks pluimvee, 25 konijnen of 10 overige landbouwhuisdieren worden gehouden. Het afvalwater wordt niet geloosd in een schoonwaterriool of op of in de bodem.\n\n###### Lid 2.\n\nHet te lozen afvalwater bevat niet meer dan 300 milligram onopgeloste stoffen per liter.\n\n###### Lid 3.\n\nDit artikel is niet van toepassing op afvalwater afkomstig van wonen.\n\n##### Artikel 22.257 Meet- en rekenbepalingen\n\n###### Lid 1.\n\nOp het bemonsteren van afvalwater is NEN 6600-1 van toepassing, en een monster is niet gefiltreerd.\n\n###### Lid 2.\n\nOp het conserveren van een monster is NEN-EN-ISO 5667-3 van toepassing.\n\n###### Lid 3.\n\nOp het analyseren van onopgeloste stoffen is NEN-EN 872 van toepassing.\n\n#### Paragraaf 22.3.26 Vergunningplichten, aanvraagvereisten en beoordelingsregels aanvraag omgevingsvergunning voor milieubelastende activiteiten\n\n##### Artikel 22.258 Toepassingsbereik\n\nDeze paragraaf is niet van toepassing op een milieubelastende activiteit die als vergunningplichtig is aangewezen in hoofdstuk 3 van het Besluit activiteiten leefomgeving.\n\n##### Artikel 22.259 Omgevingsvergunning verwerken polyesterhars\n\n###### Lid 1.\n\nHet is verboden zonder omgevingsvergunning het verwerken van polyesterhars waarbij 1 kg of meer organische peroxiden van ADR klasse 5.2 aanwezig is, te beginnen of te veranderen.\n\n###### Lid 2.\n\nBij een aanvraag om een omgevingsvergunning wordt een beschrijving verstrekt van de maatregelen die worden getroffen om de emissie van styreen te beperken.\n\n###### Lid 3.\n\nDe omgevingsvergunning wordt alleen verleend als geurhinder wordt voorkomen of tot een aanvaardbaar niveau wordt beperkt.\n\n##### Artikel 22.260 Omgevingsvergunning installeren gesloten bodemenergiesysteem\n\n###### Lid 1.\n\nHet is verboden zonder omgevingsvergunning een gesloten bodemenergiesysteem aan te leggen of te gebruiken:\n\na.  in een interferentiegebied dat is aangewezen in dit omgevingsplan of bij gemeentelijke verordening of omgevingsverordening; of\nb.  met een bodemzijdig vermogen van 70 kW of meer.\n\n###### Lid 2.\n\nBij een aanvraag om een omgevingsvergunning worden de volgende gegevens en bescheiden verstrekt:\n\na.  een plattegrondtekening en situatietekening met daarop de ligging van de lussen van het gesloten bodemenergiesysteem, het middelpunt van het systeem en de einddiepte waarop het systeem zal worden aangelegd;\nb.  de co\u00f6rdinaten van het middelpunt van het gesloten bodemenergiesysteem en de einddiepte van het systeem in meters onder het maaiveld;\nc.  gegevens waaruit blijkt dat het gebruiken van het gesloten bodemenergiesysteem niet leidt tot negatieve interferentie met bodemenergiesystemen in de omgeving waarvoor een melding is gedaan of een omgevingsvergunning is verleend;\nd.  een verklaring van degene die het gesloten bodemenergiesysteem installeert over het energierendement, uitgedrukt als de SPF, dat het systeem zal behalen;\ne.  informatie over het bodemzijdig vermogen van het gesloten bodemenergiesysteem en de omvang van de behoefte aan warmte en koude waarin het systeem zal voorzien; en\nf.  de naam en het adres van degene die het gesloten bodemenergiesysteem zal ontwerpen, installeren en van degene die de boringen zal verrichten.\n\n###### Lid 3.\n\nDe omgevingsvergunning wordt alleen verleend als:\n\na.  het bodemenergiesysteem geen interferentie kan veroorzaken met een ander bodemenergiesysteem waardoor het doelmatig functioneren van een van de systemen kan worden geschaad; en\nb.  er geen sprake is van een ondoelmatig gebruik van bodemenergie.\n\n##### Artikel 22.261 Omgevingsvergunning kweken maden van vliegende insecten\n\n###### Lid 1.\n\nHet is verboden zonder omgevingsvergunning maden van vliegende insecten te kweken.\n\n###### Lid 2.\n\nBij een aanvraag om een omgevingsvergunning worden de volgende gegevens en bescheiden verstrekt:\n\na.  een aanduiding van het soort maden dat wordt gekweekt;\nb.  het aantal maden dat ten hoogste zal worden gehouden;\nc.  een beschrijving van de voorziening waarin de maden worden gehouden; en\nd.  de maatregelen die worden getroffen om hinder voor de omgeving te voorkomen.\n\n##### Artikel 22.262 Omgevingsvergunning opslaan propaan of propeen\n\n###### Lid 1.\n\nHet is verboden zonder omgevingsvergunning propaan of propeen op te slaan in meer dan twee opslagtanks met een inhoud van meer dan 150 l.\n\n###### Lid 2.\n\nBij een aanvraag om een omgevingsvergunning worden de volgende gegevens en bescheiden verstrekt:\n\na.  het aantal opslagtanks, met voor iedere opslagtank:\n    1.  de hoeveelheid die ten hoogste wordt opgeslagen in kubieke meters;\n    2.  de grootte in kubieke meters; en\n    3.  een aanduiding of het gaat om een bovengrondse of ondergrondse opslagtank;\nb.  als het gaat om het opslaan van ten hoogste 50 m\u00b3 propaan of propeen met een jaarlijkse doorzet van ten hoogste 600 m\u00b3:\n    1.  de jaarlijkse doorzet in kubieke meters;\n    2.  als het gaat om een bovengrondse opslagtank: de co\u00f6rdinaten van het vulpunt en de opslagtank;\n    3.  als het gaat om een ondergrondse opslagtank: de co\u00f6rdinaten van het vulpunt, de bovengrondse vloeistofvoerende leiding en de aansluitpunten van die leiding en pomp; en\n    4.  een beschrijving van de ongewone voorvallen en de nadelige gevolgen daarvan, bedoeld in artikel 19.1, eerste lid, van de Omgevingswet, die zich kunnen voordoen en de passende maatregelen die worden getroffen voor het voorkomen daarvan; en\nc.  als het gaat om het opslaan van ten hoogste 50 m\u00b3 propaan of propeen met een jaarlijkse doorzet van meer dan 600 m\u00b3 of meer dan 50 m\u00b3 propaan of propeen:\n    1.  de gegevens en bescheiden, genoemd onder b;\n    2.  de berekende afstand in meters tot waar het plaatsgebonden risico ten hoogste 1 op de 1.000.000, 1 op de 10.000.000 en 1 op de 100.000.000 per jaar is en de aan de berekening ten grondslag liggende rekenbestanden; en\n    3.  de berekende afstand in meters voor de aandachtsgebieden, bedoeld in artikel 5.12 van het Besluit kwaliteit leefomgeving, en de aan de berekening ten grondslag liggende rekenbestanden.\n\n##### Artikel 22.263 Omgevingsvergunning tanken met LPG\n\n###### Lid 1.\n\nHet is verboden zonder omgevingsvergunning voertuigen of werktuigen te tanken met LPG.\n\n###### Lid 2.\n\nBij een aanvraag om een omgevingsvergunning worden de volgende gegevens en bescheiden verstrekt:\n\na.  het aantal opslagtanks dat aanwezig is;\nb.  de co\u00f6rdinaten van:\n    1.  het vulpunt;\n    2.  de bovengrondse vloeistofvoerende leiding;\n    3.  de aansluitpunten van die leiding en pomp;\n    4.  de bovengrondse opslagtank; en\n    5.  de tankzuil;\nc.  het brandaandachtsgebied en explosieaandachtsgebied, bedoeld in artikel 5.12 van het Besluit kwaliteit leefomgeving;\nd.  de hoeveelheid LPG die ten hoogste wordt opgeslagen; en\ne.  een inschatting van de doorzet van LPG in m\u00b3 per jaar.\n\n##### Artikel 22.264 Omgevingsvergunning antihagelkanonnen\n\n###### Lid 1.\n\nHet is verboden zonder omgevingsvergunning een installatie in werking te hebben waarin gassen worden gemengd en tot ontbranding worden gebracht met als doel het opwekken van een schokgolf.\n\n###### Lid 2.\n\nBij een aanvraag om een omgevingsvergunning voor het in werking hebben van een installatie waarin gassen worden gemengd en tot ontbranding gebracht, worden de volgende gegevens verstrekt:\n\na.  de aard en omvang van de geluidemissies;\nb.  de door de activiteit veroorzaakte geluidimmissie; en\nc.  een beschrijving van de maatregelen die worden getroffen om geluidemissies te beperken.\n\n##### Artikel 22.265 Omgevingsvergunning biologische agens\n\n###### Lid 1.\n\nHet is verboden zonder omgevingsvergunning een praktijkruimte of laboratorium in werking te hebben waar gericht wordt gewerkt met biologische agens, met uitzondering van biologische agens die ingedeeld zijn of worden in groep 1 of groep 2 als gevolg van de indeling van risicogroepen van de richtlijn 2000/54/EG van het Europees Parlement en de Raad van 18 september 2000 betreffende de bescherming van de werknemers tegen de risico\u2019s van blootstelling aan biologische agentia op het werk (zevende bijzondere richtlijn in de zin van artikel 16, lid 1, van Richtlijn 83/391/EEG) (PbEG 2000, L 262).\n\n###### Lid 2.\n\nBij een aanvraag om een omgevingsvergunning worden de volgende gegevens en bescheiden verstrekt:\n\na.  informatie over de groep waarin het biologisch agens is of wordt ingedeeld als gevolg van de indeling in risicogroepen van de richtlijn biologische agentia;\nb.  informatie over de op grond van artikel 2.22, tweede lid, van de Wet dieren aangewezen ziekteverwekkers; en\nc.  een aanduiding van de ligging van de ruimten waar gewerkt wordt met het biologisch agens.\n\n##### Artikel 22.266 Omgevingsvergunning genetisch gemodificeerde organismen\n\n###### Lid 1.\n\nHet is verboden zonder omgevingsvergunning ingeperkt gebruik als bedoeld in het Besluit genetisch gemodificeerde organismen milieubeheer 2013 te verrichten.\n\n###### Lid 2.\n\nHet eerste lid is niet van toepassing op:\n\na.  ingeperkt gebruik van genetisch gemodificeerde organismen als bedoeld in artikel 2.1 van het Besluit genetisch gemodificeerde organismen milieubeheer 2013; of\nb.  ingeperkt gebruik van genetisch gemodificeerde organismen die door Onze Minister van Infrastructuur en Waterstaat op grond van artikel 2.2 of 2.8 van het Besluit genetisch gemodificeerde organismen milieubeheer 2013 zijn ingeschaald in de categorie van fysische inperking S-I.\n\n###### Lid 3.\n\nBij een aanvraag om een omgevingsvergunning worden de volgende gegevens en bescheiden verstrekt:\n\na.  per type werkruimte als bedoeld in bijlage 4 bij het Besluit genetisch gemodificeerde organismen milieubeheer 2013 het maximale aantal werkruimten:\n    1.  waarop inperkingsniveau I of II van toepassing is;\n    2.  waarop inperkingsniveau III van toepassing is; en\nb.  een plattegrond van de locatie waarop het ggo-gebied is aangegeven.\n\n##### Artikel 22.267 Omgevingsvergunning opslaan dierlijke meststoffen\n\n###### Lid 1.\n\nHet is verboden zonder omgevingsvergunning:\n\na.  drijfmest, digestaat of dunne fractie op te slaan in een of meer mestbassins met een gezamenlijke oppervlakte groter dan 750 m\u00b2 of een gezamenlijke inhoud groter dan 2.500 m\u00b3; of\nb.  meer dan 600 m\u00b3 vaste mest op te slaan.\n\n###### Lid 2.\n\nBij een aanvraag om een omgevingsvergunning worden gegevens en bescheiden verstrekt over:\n\na.  het totaal volume of de totale oppervlakte van de mestbassins; en\nb.  het totaal volume van de opslagcapaciteit vaste mest in kubieke meters.\n\n##### Artikel 22.268 Vangnetvergunning lozen in de bodem\n\n###### Lid 1.\n\nHet is verboden zonder omgevingsvergunning afvalwater op of in de bodem te lozen, tenzij het lozen op grond van deze afdeling is toegestaan.\n\n###### Lid 2.\n\nHet eerste lid is niet van toepassing op:\n\na.  wonen;\nb.  een milieubelastende activiteit die is aangewezen in hoofdstuk 3 van het Besluit activiteiten leefomgeving; of\nc.  het lozen op of in de bodem waaraan in een omgevingsvergunning voor een wateronttrekkingsactiviteit op grond van artikel 16.4 van het Besluit activiteiten leefomgeving of een omgevingsvergunning voor een wateronttrekkingsactiviteit op grond van de waterschapsverordening voorschriften zijn gesteld.\n\n###### Lid 3.\n\nBij een aanvraag om een omgevingsvergunning voor het lozen van afvalwater op of in de bodem worden de volgende gegevens en bescheiden verstrekt:\n\na.  de maximale hoeveelheid afvalwater per uur; en\nb.  het soort afvalwater.\n\n##### Artikel 22.269 Vangnetvergunning lozen in schoonwaterriool\n\n###### Lid 1.\n\nHet is verboden zonder omgevingsvergunning afvalwater of andere afvalstoffen te lozen in een schoonwaterriool, tenzij het lozen op grond van deze afdeling is toegestaan.\n\n###### Lid 2.\n\nHet eerste lid is niet van toepassing op:\n\na.  wonen; of\nb.  een milieubelastende activiteit die is aangewezen in hoofdstuk 3 van het Besluit activiteiten leefomgeving.\n\n###### Lid 3.\n\nBij een aanvraag om een omgevingsvergunning voor het lozen van afvalwater in die voorziening worden de volgende gegevens en bescheiden verstrekt:\n\na.  de maximale hoeveelheid afvalwater per uur; en\nb.  het soort afvalwater.\n\n##### Artikel 22.270 Beoordelingsregels omgevingsvergunning milieubelastende activiteiten\n\nOp het verlenen van een omgevingsvergunning voor de activiteiten, bedoeld in de artikelen 22.261 tot en met 22.269, zijn de beoordelingsregels, bedoeld in de artikelen 8.9 tot en met 8.11 van het Besluit kwaliteit leefomgeving, van overeenkomstige toepassing.\n\n### Afdeling 22.4 AANLEGGEN OF WIJZIGEN VAN WEGEN OF SPOORWEGEN ZONDER GELUIDPRODUCTIEPLAFONDS\n\n#### Artikel 22.271 Toepassingsbereik\n\nDeze afdeling is van toepassing op het aanleggen of wijzigen van een weg of spoorweg, tenzij:\n\na.  aan de aanleg of wijziging een besluit tot vaststelling van dit omgevingsplan of een omgevingsvergunning voor een buitenplanse omgevingsplanactiviteit ten grondslag ligt; of\nb.  het een rijksweg, provinciale weg of bij omgevingsverordening aangewezen lokale spoorweg betreft.\n\n#### Artikel 22.272 Binnenplanse vergunning omgevingsplanactiviteit geluid weg of spoorweg\n\n##### Lid 1.\n\nHet is verboden zonder omgevingsvergunning een weg of spoorweg aan te leggen of te wijzigen als op grond van een omgevingsplan of bij omgevingsvergunning voor een omgevingsplanactiviteit een geluidgevoelig gebouw is toegelaten binnen het aandachtsgebied van die weg of spoorweg.\n\n##### Lid 2.\n\nHet eerste lid is niet van toepassing op een weg als:\n\na.  deze is gelegen binnen een als woonerf aangeduid gebied;\nb.  een maximumsnelheid van 30 km per uur geldt;\nc.  de snelheid wordt verlaagd;\nd.  een wegdeklaag wordt vervangen door een wegdeklaag met dezelfde of een grotere geluidsreducerende werking;\ne.  de snelheid wordt verhoogd tot ten hoogste de maximumsnelheid, zoals die gold voor een tijdelijke snelheidsverlaging die als maatregel is opgenomen in een programma als bedoeld in artikel 5.12 van de Wet milieubeheer, zoals dat luidde voor inwerkingtreding van de Omgevingswet; of\nf.  het wijzigen, gerekend zonder het treffen van maatregelen, leidt tot:\n    1.  niet meer dan 50 dB op de gevel van een geluidgevoelig gebouw;\n    2.  als een hogere waarde is vastgesteld op grond van de Wet geluidhinder, de Experimentenwet Stad en Milieu, de Interimwet stad-en-milieubenadering of de Spoedwet wegverbreding: niet meer dan 2 dB meer geluid op de gevel van een geluidgevoelig gebouw dan die hogere waarde of, als de heersende waarde lager is, de heersende waarde; of\n    3.  als de weg en het geluidgevoelige gebouw op 1 januari 2007 waren toegelaten, niet eerder een hogere waarde is vastgesteld dan 48 dB en de heersende waarde hoger is dan 48 dB: niet meer dan 2 dB meer dan de heersende waarde.\n\n##### Lid 3.\n\nHet eerste lid is niet van toepassing op een spoorweg als:\n\na.  de intensiteit, de verkeerssnelheid of een combinatie van beide wordt gewijzigd waardoor het geluid onafgerond niet meer dan 1,0 dB toeneemt ten opzichte van het geluid gedurende de drie jaren voorafgaand aan de wijziging;\nb.  spoorstaven horizontaal worden verplaatst over een afstand van minder dan 2 m;\nc.  spoorstaven verticaal worden verplaatst over een afstand van minder dan 1 m;\nd.  de baanconstructie wordt vervangen door een baanconstructie die niet meer geluid emitteert dan de te vervangen constructie; of\ne.  het wijzigen, gerekend zonder het treffen van maatregelen, leidt tot:\n    1.  niet meer dan 3 dB meer geluid op de gevel van een geluidgevoelig gebouw dan de heersende waarde; en\n    2.  niet meer dan 63 dB op de gevel van een geluidgevoelig gebouw.\n\n#### Artikel 22.273 Aandachtsgebied\n\n##### Lid 1.\n\nHet aandachtsgebied van een weg, met inbegrip van een spoorweg die is verweven of gebundeld met delen van die weg, bedoeld in artikel 22.272, eerste lid, strekt zich aan weerszijden van de as van de weg uit tot de volgende afstand, gemeten vanaf de buitenste rijstrook of spoorstaaf:\n\na.  binnen een krachtens de Wegenverkeerswet 1994 vastgestelde bebouwde kom, tenzij het een autoweg of autosnelweg betreft:\n    1.  voor een weg, bestaande uit een of twee rijstroken of een of twee sporen: 200 m; en\n    2.  voor een weg, bestaande uit drie of meer rijstroken of drie of meer sporen: 350 m; en\nb.  buiten die bebouwde kom of voor een autoweg of autosnelweg:\n    1.  voor een weg, bestaande uit een of twee rijstroken of een of twee sporen: 250 m;\n    2.  voor een weg, bestaande uit drie of vier rijstroken of drie of meer sporen: 400 m; en\n    3.  voor een weg, bestaande uit vijf of meer rijstroken: 600 m.\n\n##### Lid 2.\n\nHet aandachtsgebied van een spoorweg die niet is verweven of gebundeld met delen van een weg, bedoeld in artikel 22.272, eerste lid, strekt zich aan weerszijden van de as van de spoorweg uit tot de volgende afstand, gemeten vanaf de buitenste spoorstaaf:\n\na.  voor een spoorweg in een tunnel: 25 m; en\nb.  voor een andere spoorweg: 100 m.\n\n##### Lid 3.\n\nAls zich langs een weg of spoorweg een aandachtsgebied bevindt dat bestaat uit delen met een onderling verschillende breedte, geldt voor de aansluiting van de verschillende delen dat het breedste deel over een afstand gelijk aan een derde van de breedte van dat deel, gemeten vanaf het punt van versmalling van de breedte, nog langs de as van de weg of spoorweg doorloopt en met een loodlijn aansluit op het smalste aandachtsgebied.\n\n##### Lid 4.\n\nAan de uiteinden van een weg of spoorweg loopt het aandachtsgebied door over een afstand gelijk aan de breedte van dat gebied ter hoogte van dat uiteinde. Het aandachtsgebied loopt door langs een lijn die is gelegen in het verlengde van de as van de weg of spoorweg en behoudt de breedte die het had ter hoogte van het uiteinde.\n\n#### Artikel 22.274 Aanvraagvereisten binnenplanse omgevingsvergunning omgevingsplanactiviteit geluid weg of spoorweg\n\nBij een aanvraag om een omgevingsvergunning voor een activiteit als bedoeld in artikel 22.272, eerste lid, worden de volgende gegevens en bescheiden verstrekt:\n\na.  een akoestisch onderzoek naar:\n    1.  het geluid dat geluidgevoelige gebouwen binnen het aandachtsgebied onmiddellijk voorafgaand aan de wijziging of aanleg van de weg of spoorweg ondervinden;\n    2.  het geluid dat geluidgevoelige gebouwen binnen het aandachtsgebied in de toekomst door de weg of spoorweg zouden ondervinden zonder de invloed van maatregelen die de geluidsbelasting beperken;\n    3.  het geluid door andere wegen of niet te wijzigen delen van de weg, als redelijkerwijs kan worden aangenomen dat de wijziging van een weg zal leiden tot een toename van meer dan 2 dB van het geluid op geluidgevoelige gebouwen door die wegen of delen;\n    4.  de doeltreffendheid van de in aanmerking komende verkeersmaatregelen en andere maatregelen om te voorkomen dat het in de toekomst door de weg optredende geluid op de gebouwen, bedoeld onder 1, de standaardwaarde, zijnde 53 Lden voor een weg en 55 Lden voor een spoorweg, te boven zou gaan of om te voorkomen dat het geluid op geluidgevoelige gebouwen toeneemt ten opzichte van het geluid onmiddellijk voorafgaand aan de wijziging;\nb.  een beschrijving van de voorgenomen maatregelen, bedoeld onder a, onder 4; en\nc.  een beschrijving van te treffen geluidwerende maatregelen aan gevels van gebouwen waarvoor het toekomstige geluid hoger wordt dan de standaardwaarde en toeneemt ten opzichte van de situatie voor de wijziging of aanleg, voor zover nodig om te voldoen aan de grenswaarde, bedoeld in tabel 3.53 van het Besluit kwaliteit leefomgeving.\n\n#### Artikel 22.275 Beoordelingsregel aanvraag binnenplanse omgevingsvergunning omgevingsplanactiviteit geluid weg of spoorweg\n\nEen omgevingsvergunning als bedoeld in artikel 22.272, eerste lid, wordt alleen verleend als de activiteit er niet toe leidt dat de grenswaarde 70 Lden wordt overschreden.\n\n#### Artikel 22.276 Voorschriften binnenplanse omgevingsvergunning omgevingsplanactiviteit geluid weg of spoorweg\n\nAan een omgevingsvergunning als bedoeld in artikel 22.272, eerste lid, worden voorschriften verbonden die ertoe strekken dat:\n\na.  maatregelen als bedoeld in artikel 22.274, onder a, onder 4, worden getroffen, als deze doelmatig zijn; en\nb.  maatregelen als bedoeld in artikel 22.274, onder c, worden getroffen.\n\n### Afdeling 22.5 OVERIGE ACTIVITEITEN\n\n#### Paragraaf 22.5.1 Vergunningplichten en beoordelingsregels voor activiteiten in het tijdelijke deel van dit omgevingsplan, bedoeld in artikel 22.1, onder a, van de Omgevingswet\n\n##### Artikel 22.277 Toepassingsbereik\n\nDeze paragraaf is van toepassing op een regel in het tijdelijke deel van dit omgevingsplan, bedoeld in artikel 22.1, onder a, van de Omgevingswet, op grond waarvan:\n\na.  het is verboden zonder omgevingsvergunning werken, geen bouwwerken zijnde, of werkzaamheden uit te voeren;\nb.  het is verboden zonder omgevingsvergunning een sloopactiviteit te verrichten; of\nc.  bij een omgevingsvergunning kan worden afgeweken van daarbij aangegeven regels in dat tijdelijke deel van dit omgevingsplan.\n\n##### Artikel 22.278 Omgevingsplanactiviteit: specifieke beoordelingsregel omgevingsvergunning uitvoeren van een werk, niet zijnde bouwwerk, of werkzaamheid, bij voorbereidingsbesluit of aanwijzing als beschermd stads- of dorpsgezicht\n\n###### Lid 1.\n\nVoor zover een aanvraag om een omgevingsvergunning betrekking heeft op het uitvoeren van een werk, niet zijnde een bouwwerk, of werkzaamheid waarvoor op grond van het tijdelijke deel van dit omgevingsplan, bedoeld in artikel 22.1, onder a, van de Omgevingswet, een omgevingsvergunning is vereist, wordt, als die activiteit niet in strijd is met de in dat tijdelijke deel gestelde regels over het verlenen van de vergunning voor die activiteit, in afwijking van die regels de omgevingsvergunning voor die activiteit geweigerd, als voor de locatie waarop de aanvraag betrekking heeft van kracht is:\n\na.  een voorbereidingsbesluit als bedoeld in artikel 4.103 of 4.104 van de Invoeringswet Omgevingswet, een als voorbereidingsbesluit geldend trac\u00e9besluit als bedoeld in artikel 4.49 van de Invoeringswet Omgevingswet of een als voorbereidingsbesluit geldend besluit krachtens de Wet luchtvaart als bedoeld in artikel 4.104a van de Invoeringswet Omgevingswet; of\nb.  een aanwijzing als beschermd stads- of dorpsgezicht als bedoeld in artikel 4.35 van de Invoeringswet Omgevingswet waarvoor het omgevingsplan dat voorziet in de bescherming van het stads- of dorpsgezicht nog niet in werking is getreden.\n\n###### Lid 2.\n\nIn afwijking van het eerste lid kan de omgevingsvergunning toch worden verleend als de activiteit niet in strijd is met het in voorbereiding zijnde omgevingsplan respectievelijk het in voorbereiding zijnde omgevingsplan dat voorziet in de bescherming van het stads- of dorpsgezicht\n\n##### Artikel 22.279 Omgevingsplanactiviteit: beoordelingsregel omgevingsvergunning slopen van een bouwwerk\n\nVoor zover in het tijdelijke deel van dit omgevingsplan, bedoeld in artikel 22.1, onder a, van de Omgevingswet, is bepaald dat het is verboden zonder omgevingsvergunning een sloopactiviteit te verrichten, kan de omgevingsvergunning in ieder geval worden verleend als het naar het oordeel van het bevoegd gezag aannemelijk is dat op de locatie van het te slopen bouwwerk een ander bouwwerk kan of zal worden gebouwd.\n\n##### Artikel 22.280 Omgevingsplanactiviteit: omgevingsvergunning afwijking van regels van het tijdelijke deel van dit omgevingsplan, bedoeld in artikel 22.1, onder a, van de Omgevingswet\n\nVoor zover voor een activiteit in het tijdelijke deel van dit omgevingsplan, bedoeld in artikel 22.1, onder a, van de Omgevingswet, is bepaald dat bij omgevingsvergunning kan worden afgeweken van daarbij aangegeven regels, geldt deze bepaling als verbod om de activiteit zonder omgevingsvergunning te verrichten.\n\n##### Artikel 22.281 Omgevingsplanactiviteit: nadere invulling beoordelingsregels omgevingsvergunning afwijking van regels van het tijdelijke deel van dit omgevingsplan, bedoeld in artikel 22.1, onder a, van de Omgevingswet algemeen\n\nVoor zover de in het tijdelijke deel van dit omgevingsplan, bedoeld in artikel 22.1, onder a, van de Omgevingswet gestelde regels over het voor een activiteit als bedoeld in artikel 22.280 bij omgevingsvergunning afwijken van regels in dat tijdelijke deel de verplichting bevatten om als de activiteit niet in strijd is met die regels de omgevingsvergunning te verlenen, wordt deze verplichting gelezen als een bevoegdheid.\n\n##### Artikel 22.282 Omgevingsplanactiviteit: specifieke beoordelingsregel omgevingsvergunning afwijking van regels van het tijdelijke deel van dit omgevingsplan, bedoeld in artikel 22.1, onder a, van de Omgevingswet, bij regels over een wijzigingsbevoegdheid of uitwerkingsplicht\n\n###### Lid 1.\n\nVoor zover een aanvraag om een omgevingsvergunning betrekking heeft op een activiteit als bedoeld in artikel 22.280 die in strijd is met de in het tijdelijke deel van dit omgevingsplan, bedoeld in artikel 22.1, onder a, van de Omgevingswet, gestelde regels over afwijking, kan de omgevingsvergunning toch worden verleend als de activiteit niet in strijd is met regels voor de toepassing van een wijzigingsbevoegdheid of het voldoen aan een uitwerkingsplicht in dat tijdelijke deel.\n\n###### Lid 2.\n\nOp de beslissing of een omgevingsvergunning met toepassing van het eerste lid kan worden verleend, zijn van overeenkomstige toepassing:\n\na.  artikel 8.0b, eerste lid, en tweede lid, aanhef en onder a, van het Besluit kwaliteit leefomgeving;\nb.  artikel 8.0c, eerste lid, en tweede lid, aanhef en onder a, van het Besluit kwaliteit leefomgeving; en\nc.  artikel 8.0d, eerste lid, en tweede lid, aanhef en onder a, van het Besluit kwaliteit leefomgeving.\n\n#### Paragraaf 22.5.2 Aanvraagvereisten\n\n##### Subparagraaf 22.5.2.1 Algemene bepalingen.\n\n###### Artikel 22.283 Toepassingsbereik\n\nDeze paragraaf is van toepassing op het verstrekken van gegevens en bescheiden bij een aanvraag om een omgevingsvergunning die is vereist op grond van:\n\na.  het tijdelijke deel van dit omgevingsplan, bedoeld in artikel 22.1, onder a, van de Omgevingswet;\nb.  artikel 22.280 van dit omgevingsplan;\nc.  een andere gemeentelijke regeling dan dit omgevingsplan in samenhang met artikel 22.8 van de Omgevingswet; of\nd.  artikel 4.35, tweede lid, van de Invoeringswet Omgevingswet.\n\n##### Subparagraaf 22.5.2.2 Aanvraagvereisten omgevingsvergunningen vereist op grond van het tijdelijke deel van dit omgevingsplan, bedoeld in artikel 22.1, onder a, van de Omgevingswet\n\n###### Artikel 22.284 Omgevingsplanactiviteit: uitvoeren van een werk, niet zijnde bouwwerk, of werkzaamheid\n\n**Lid 1.**\n\nBij een aanvraag om een omgevingsvergunning voor het uitvoeren van een werk, niet zijnde een bouwwerk, of een werkzaamheid worden gegevens en bescheiden verstrekt over:\n\na.  de te gebruiken materialen;\nb.  de mate waarin sprake is van afvoer van grond naar een andere locatie; en\nc.  de aanwezigheid van obstakels die in de weg staan aan het verrichten van de activiteit.\n\n**Lid 2.**\n\nVoor zover dat in het tijdelijke deel van dit omgevingsplan, bedoeld in artikel 22.1, onder a, van de Omgevingswet, is bepaald: een rapport waarin de archeologische waarde van de locatie in voldoende mate is vastgesteld\n\n###### Artikel 22.285 Omgevingsplanactiviteit: slopen van een bouwwerk\n\nBij een aanvraag om een omgevingsvergunning voor een sloopactiviteit wordt aannemelijk gemaakt dat op de locatie van het te slopen bouwwerk een ander bouwwerk kan of zal worden gebouwd.\n\n##### Subparagraaf 22.5.2.3 Aanvraagvereisten omgevingsvergunningen vereist op grond van artikel\u00a022.280\u00a0van dit omgevingsplan\n\n###### Artikel 22.286 Omgevingsplanactiviteit: afwijking van regels van het tijdelijke deel van dit omgevingsplan, bedoeld in artikel 22.1, onder a, van de Omgevingswet\n\n**Lid 1.**\n\nBij een aanvraag om een omgevingsvergunning voor een activiteit als bedoeld in artikel 22.280 worden de volgende gegevens en bescheiden verstrekt:\n\na.  het beoogde en het huidige gebruik van de locaties en bouwwerken waarop de aanvraag betrekking heeft;\nb.  een situatietekening van de bestaande toestand en een situatietekening van de nieuwe toestand met daarop:\n    1.  de afmetingen van het perceel en bebouwd oppervlak;\n    2.  de situering van bouwwerken ten opzichte van de perceelsgrenzen en de wegzijde;\n    3.  de wijze waarop de locatie wordt ontsloten;\n    4.  de aangrenzende locaties en de daarop voorkomende bebouwing; en\n    5.  het beoogd gebruik van de locatie behorende bij het voorgenomen bouwwerk.\n\n**Lid 2.**\n\nZo nodig wordt een rapport verstrekt waarin de archeologische waarde van de locatie in voldoende mate is vastgesteld.\n\n##### Subparagraaf 22.5.2.4 Aanvraagvereisten omgevingsvergunningen vereist op grond van een andere gemeentelijke regeling dan dit omgevingsplan in samenhang met artikel 22.8 van de Omgevingswet\n\n###### Artikel 22.287 Omgevingsplanactiviteit gemeentelijk monument: algemeen\n\nBij een aanvraag om een omgevingsvergunning voor een activiteit die betrekking heeft op een gemeentelijk monument worden de volgende gegevens en bescheiden verstrekt:\n\na.  het monumentnummer en, voor zover van toepassing, de naam van het monument of de plaatselijke aanduiding van het archeologisch monument;\nb.  de opgave van het huidige gebruik van het gemeentelijk monument en het voorgenomen gebruik, als dat afwijkt van het huidige gebruik; en\nc.  de motivering voor het verrichten van de activiteit en een omschrijving van de gevolgen ervan voor het gemeentelijk monument.\n\n###### Artikel 22.288 Omgevingsplanactiviteit gemeentelijk monument voor zover het gaat om een archeologisch monument\n\n**Lid 1.**\n\nBij een aanvraag als bedoeld in artikel 22.287, worden, voor zover het gaat om een archeologisch monument, de volgende gegevens en bescheiden verstrekt:\n\na.  een omschrijving van de aard van de activiteit, met vermelding van:\n    1.  de omvang in vierkante meters; en\n    2.  de diepte, in centimeters ten opzichte van het maaiveld;\nb.  een topografische kaart voorzien van een noordpijl en minimaal twee co\u00f6rdinatieparen, met de exacte locatie en omvang van de activiteit;\nc.  doorsnedetekeningen met de exacte locatie, omvang en diepte van de afzonderlijke ingrepen ten opzichte van het maaiveld;\nd.  als sprake is van een opgraving, ook als deze alleen bestaat uit een proefsleuvenonderzoek of een proefputtenonderzoek: een programma van eisen voor de opgraving;\ne.  als sprake is van een booronderzoek met boren met een diameter groter dan 10 cm: een plan van aanpak voor een booronderzoek;\nf.  als sprake is van een zichtbaar archeologisch monument: overzichtsfoto\u2019s van de bestaande situatie en plantekeningen van de nieuwe toestand; en\ng.  voor zover de activiteit bestaat uit een bouwactiviteit: funderingstekeningen.\n\n**Lid 2.**\n\nZo nodig worden de volgende gegevens en bescheiden verstrekt:\n\na.  een rapport waarin de archeologische waarde van dat deel van het archeologisch monument waarop de activiteit van invloed is, in voldoende mate nader is vastgesteld;\nb.  een rapport waarin de gevolgen van de activiteit op de archeologische waarden in voldoende mate inzichtelijk zijn gemaakt;\nc.  detailtekeningen met van de afzonderlijke ingrepen:\n    1.  de exacte locatie;\n    2.  de omvang; en\n    3.  de diepte ten opzichte van het maaiveld;\nd.  voor zover de activiteit bestaat uit aanlegwerkzaamheden of een ontgrondingsactiviteit:\n    1.  een bestek met bijbehorende tekeningen; of\n    2.  een werkomschrijving met bijbehorende tekeningen;\ne.  als sprake is van een sloopactiviteit: bestaande funderingstekeningen; of\nf.  als sprake is van een archeologisch monument onder water: een vlakdekkende hoge resolutie sonaropname van de waterbodem en ultrahoge resolutie sonaropnamen van details.\n\n###### Artikel 22.289 Eisen aan tekeningen als bedoeld in artikel\u00a022.288\n\nTekeningen als bedoeld in artikel 22.288 hebben een schaal die niet kleiner is dan:\n\na.  1:2000, als het gaat om een topografische kaart;\nb.  1:100, als het gaat om een funderingstekening of doorsnedetekening; en\nc.  1:50, als het gaat om een detailtekening.\n\n###### Artikel 22.290 Omgevingsplanactiviteit: slopen van een gemeentelijk monument voor zover het gaat om een monument\n\n**Lid 1.**\n\nBij de aanvraag, bedoeld in artikel 22.287, worden, voor zover het gaat om het slopen van een monument, de volgende gegevens en bescheiden verstrekt:\n\na.  de volgende kleurenfoto\u2019s die een duidelijke indruk geven van het monument in relatie tot de voorgenomen sloop:\n    1.  overzichtsfoto\u2019s van de bestaande situatie; en\n    2.  foto\u2019s van de bestaande toestand;\nb.  de volgende tekeningen:\n    1.  als sprake is van het slopen van een deel van het monument waarbij de omvang van het monument wijzigt: situatietekeningen van de bestaande en de nieuwe situatie;\n    2.  opnametekeningen van de bestaande toestand met, voor zover noodzakelijk voor de beoordeling van de aanvraag:\n        i.  plattegronden;\n        ii. doorsneden;\n        iii.gevelaanzichten; of\n        iv. een dakaanzicht; en\n    3.  slooptekeningen; en\nc.  een omschrijving van de sloopmethode en de aard van en bestemming voor het vrijkomend materiaal.\n\n**Lid 2.**\n\nZo nodig worden de volgende gegevens en bescheiden verstrekt:\n\na.  een nadere bepaling van de monumentale waarde van het monument aan de hand van cultuurhistorische rapporten, met inbegrip van rapporten over architectuurhistorie, bouwhistorie, interieurhistorie, kleurhistorie of tuinhistorie;\nb.  als sprake is van verstoring van de bodem: een rapport waarin de archeologische waarde van de bodem onder het te slopen bouwwerk in voldoende mate is vastgesteld;\nc.  een beschrijving van de technische staat van het monument of het onderdeel van het monument waarop de voorgenomen activiteit betrekking heeft; of\nd.  een onderbouwing van de beschrijving van de technische staat aan de hand van technische rapporten, met inbegrip van rapporten over bouwfysische en constructieve aspecten.\n\n###### Artikel 22.291 Omgevingsplanactiviteit: verplaatsen van een gemeentelijk monument voor zover het gaat om een monument\n\n**Lid 1.**\n\nBij de aanvraag, bedoeld in artikel 22.287, worden, voor zover het gaat om het gedeeltelijk of volledig verplaatsen van een monument, de volgende gegevens en bescheiden verstrekt:\n\na.  een beschrijving van de technische staat van het monument of het onderdeel van het monument waarop de voorgenomen activiteit betrekking heeft;\nb.  de volgende kleurenfoto\u2019s die een duidelijke indruk geven van het monument in relatie tot de voorgenomen verplaatsing:\n    1.  overzichtsfoto\u2019s van de bestaande situatie;\n    2.  foto\u2019s van de bestaande toestand; en\n    3.  overzichtsfoto\u2019s van de nieuwe locatie;\nc.  de volgende tekeningen:\n    1.  situatietekeningen van de bestaande en nieuwe situatie;\n    2.  opnametekeningen van de bestaande toestand met, voor zover noodzakelijk voor de beoordeling van de aanvraag:\n        i.  plattegronden;\n        ii. doorsneden;\n        iii.gevelaanzichten; of\n        iv. een dakaanzicht; en\n    3.  plantekeningen van de nieuwe toestand met, voor zover noodzakelijk voor de beoordeling van de aanvraag:\n        i.  plattegronden;\n        ii. doorsneden;\n        iii.gevelaanzichten; of\n        iv. een dakaanzicht;\nd.  een bestek of werkomschrijving van de wijze van demonteren, van het verplaatsen naar de nieuwe locatie en de herbouw; en\ne.  als de activiteit bestaat uit het verplaatsen van een molen; een rapport over de molenbiotoop van de bestaande en de nieuwe situatie.\n\n**Lid 2.**\n\nZo nodig worden de volgende gegevens en bescheiden verstrekt:\n\na.  een nadere bepaling van de monumentale waarde van het monument aan de hand van cultuurhistorische rapporten, met inbegrip van rapporten over architectuurhistorie, bouwhistorie, interieurhistorie, kleurhistorie, tuinhistorie of over de relatie van het monument tot zijn historische omgeving;\nb.  als op de bestaande of op de nieuwe locatie sprake is van verstoring van de bodem: een rapport waarin de archeologische waarde van het terrein dat volgens de aanvraag door de activiteit zal worden verstoord in voldoende mate is vastgesteld;\nc.  een onderbouwing van de beschrijving van de technische staat aan de hand van technische rapporten, met inbegrip van rapporten over bouwfysische, constructieve, materiaaltechnische of preventieve aspecten;\nd.  aanvullende tekeningen van de bestaande en nieuwe toestand, met inbegrip van detailtekeningen; of\ne.  een opgave van de bij de voorbereiding en het verrichten van de activiteit te hanteren uitvoeringsrichtlijnen.\n\n###### Artikel 22.292 Omgevingsplanactiviteit gemeentelijk monument: wijzigen van een monument of monument door herstel ontsieren of in gevaar brengen\n\n**Lid 1.**\n\nBij de aanvraag, bedoeld in artikel 22.287, worden, voor zover het gaat om het wijzigen van een monument of het herstellen daarvan waardoor het kan worden ontsierd of in gevaar kan worden gebracht, de volgende gegevens en bescheiden verstrekt:\n\na.  de volgende kleurenfoto\u2019s die een duidelijke indruk geven van het monument in relatie tot de voorgenomen activiteit:\n    1.  overzichtsfoto\u2019s van de bestaande situatie; en\n    2.  detailfoto\u2019s van de bestaande toestand, die een duidelijke indruk geven van het onderdeel van het monument waar de voorgenomen activiteit zal worden verricht;\nb.  de volgende tekeningen:\n    1.  een situatietekening van de bestaande situatie, en als de nieuwe situatie daarvan afwijkt: een situatietekening van de nieuwe situatie;\n    2.  opnametekeningen van de bestaande toestand met voor zover noodzakelijk voor de beoordeling van de aanvraag:\n        i.  plattegronden;\n        ii. doorsneden;\n        iii.gevelaanzichten; of\n        iv. een dakaanzicht;\n    3.  als er gebreken worden hersteld: gebrekentekeningen;\n    4.  plantekeningen van de nieuwe toestand en van de voorgenomen werkzaamheden, met inbegrip van de te vervangen of te veranderen onderdelen en de te verhelpen gebreken, met, voor zover noodzakelijk voor de beoordeling van de aanvraag:\n        i.  plattegronden;\n        ii. doorsneden;\n        iii.gevelaanzichten; of\n        iv. een dakaanzicht; en\n    5.  als sprake is van verwijdering van materiaal: slooptekeningen; en\nc.  een omschrijving van de aard en omvang van de activiteit in de vorm van een bestek of werkomschrijving, met:\n    1.  de te gebruiken en de te vervangen materialen, de toe te passen constructies, afwerkingen en kleuren, en de wijze van uitvoering of verwerking; en\n    2.  als sprake is van verwijdering van materiaal: de sloopmethode en de aard van en bestemming voor het vrijkomend materiaal.\n\n**Lid 2.**\n\nZo nodig worden de volgende gegevens en bescheiden verstrekt:\n\na.  een nadere bepaling van de monumentale waarde van het monument aan de hand van cultuurhistorische rapporten, met inbegrip van rapporten over architectuurhistorie, bouwhistorie, interieurhistorie, kleurhistorie of tuinhistorie;\nb.  als sprake is van verstoring van de bodem: een rapport waarin de archeologische waarde van de locatie in voldoende mate is vastgesteld;\nc.  een beschrijving van de technische staat van het monument of het onderdeel van het monument waarop de voorgenomen activiteit betrekking heeft;\nd.  een onderbouwing van de beschrijving van de technische staat aan de hand van technische rapporten, met inbegrip van rapporten over bouwfysische, constructieve, materiaaltechnische of preventieve aspecten;\ne.  aanvullende tekeningen van de bestaande en nieuwe toestand, met inbegrip van detailtekeningen;\nf.  voor zover er algemene kwaliteitsnormen of uitvoeringsrichtlijnen voor de instandhouding van monumenten op de activiteit van toepassing zijn: een opgave of de voorgenomen activiteit hierop is afgestemd; of\ng.  als de activiteit een monument betreft dat een tuinaanleg, parkaanleg of andere groenaanleg is: een beheervisie.\n\n###### Artikel 22.293 Omgevingsplanactiviteit gemeentelijk monument: monument door gebruik ontsieren of in gevaar brengen\n\nBij een aanvraag als bedoeld in artikel 22.287 wordt, voor zover het gaat om het gebruiken van een monument waardoor het kan worden ontsierd of in gevaar gebracht, een opgave verstrekt van de maatregelen die worden getroffen om deze nadelige gevolgen te voorkomen of zoveel mogelijk te beperken.\n\n###### Artikel 22.294 Eisen aan tekeningen als bedoeld in de artikelen\u00a022.290\u00a0tot en met\u00a022.292\n\n**Lid 1.**\n\nBij een aanvraag als bedoeld in de artikelen 22.290 tot en met 22.292 hebben tekeningen een schaal die niet kleiner is dan:\n\na.  1:1000, als het gaat om een situatietekening;\nb.  1:100, als het gaat om een algemene geveltekening;\nc.  1:20 of 1:50, als het gaat om een geveltekening voor een ingrijpende wijziging; en\nd.  1:100, als het gaat om een plattegrondtekening, doorsnedetekening of een tekening van het dakaanzicht.\n\n**Lid 2.**\n\nEen detailtekening heeft een schaal van 1:1, 1:2 of 1:5 en is voorzien van een omschrijving van de materiaaltoepassing en de maatvoering.\n\n**Lid 3.**\n\nUit een situatietekening die is voorzien van een noordpijl blijkt de ori\u00ebntatie van het monument op het perceel en ten opzichte van omliggende bebouwing en wegen.\n\n**Lid 4.**\n\nEen plattegrondtekening en een doorsnedetekening bevatten de volgende historische gegevens:\n\na.  balklagen:\n    1.  gestippeld aangegeven in plattegronden van ruimten onder de balklagen; en\n    2.  getekend aangegeven in doorsneden met aanduiding van de afmetingen;\nb.  geornamenteerde plafonds, gestippeld aangegeven in plattegronden van de ruimten waar deze zich bevinden;\nc.  houtafmeting, balklagen en kapconstructie, aangegeven in doorsneden van de bestaande en van de nieuwe toestand; en\nd.  bijzondere ruimten of bouwdelen, direct of indirect betrokken bij de activiteit, aangegeven in plattegronden en doorsneden.\n\n###### Artikel 22.295 Overeenkomstige toepassing voorbeschermd gemeentelijk monument\n\nDe artikelen 22.287 tot en met 22.294 zijn van overeenkomstige toepassing op een aanvraag om een omgevingsvergunning die betrekking heeft op een voorbeschermd gemeentelijk monument.\n\n###### Artikel 22.296 Omgevingsplanactiviteit: slopen van een bouwwerk in een gemeentelijk beschermd stads- of dorpsgezicht\n\n**Lid 1.**\n\nBij een aanvraag om een omgevingsvergunning voor een sloopactiviteit in een gemeentelijk beschermd stads- of dorpsgezicht wordt aannemelijk gemaakt dat op de locatie van het te slopen bouwwerk een ander bouwwerk kan of zal worden gebouwd.\n\n**Lid 2.**\n\nZo nodig wordt een rapport verstrekt waarin de archeologische waarde van de bodem onder het te slopen bouwwerk in voldoende mate is vastgesteld.\n\n###### Artikel 22.297 Omgevingsplanactiviteit: uitweg\n\nBij een aanvraag om een omgevingsvergunning voor het maken, hebben of veranderen van een uitweg of het gebruik daarvan worden de volgende gegevens en bescheiden verstrekt:\n\na.  de locatie van de uitweg aan het voor-, zij- of achtererf;\nb.  de afmeting van de nieuwe uitweg of de te veranderen bestaande uitweg en de beoogde verandering daarvan;\nc.  de te gebruiken materialen; en\nd.  de aanwezigheid van obstakels die in de weg staan voor het aanleggen of het gebruik van de uitweg, zoals bomen, lantaarnpalen en nutsvoorzieningen.\n\n###### Artikel 22.298 Omgevingsplanactiviteit: alarminstallatie\n\nBij een aanvraag om een omgevingsvergunning voor het hebben van een alarminstallatie in, op of aan een onroerende zaak die een voor de omgeving opvallend geluid of lichtsignaal kan produceren, bedoeld in een gemeentelijke verordening, worden de volgende gegevens en bescheiden verstrekt:\n\na.  de aard en de werking van de signalering; en\nb.  twee waarschuwingsadressen, inclusief telefoonnummers en namen van contactpersonen.\n\n###### Artikel 22.299 Omgevingsplanactiviteit: vellen van houtopstand\n\n**Lid 1.**\n\nBij een aanvraag om een omgevingsvergunning voor het vellen van een houtopstand, identificeert de aanvrager op de aanduiding, bedoeld in artikel 7.3, onder d, van de Omgevingsregeling, iedere houtopstand waarop de aanvraag betrekking heeft met een nummer.\n\n**Lid 2.**\n\nPer genummerde houtopstand worden de volgende gegevens en bescheiden verstrekt:\n\na.  de soort houtopstand;\nb.  de locatie van de houtopstand op het voor-, zij-, of achtererf;\nc.  de diameter in centimeters, gemeten op 1,30 meter vanaf het maaiveld; en\nd.  de mogelijkheid tot herbeplanten of het voornemen om op een daarbij te vermelden locatie tot herbeplanten van een daarbij te vermelden aantal soorten over te gaan.\n\n###### Artikel 22.300 Omgevingsplanactiviteit: handelsreclame\n\n**Lid 1.**\n\nBij een aanvraag om een omgevingsvergunning voor het maken of voeren van handelsreclame op of aan een onroerende zaak met behulp van een opschrift, aankondiging of afbeelding in welke vorm dan ook, die zichtbaar is vanaf een voor het publiek toegankelijke plaats, worden de volgende gegevens en bescheiden verstrekt:\n\na.  het aantal en de afmetingen van de reclame;\nb.  de hoogte van de reclame, gemeten vanaf het maaiveld tot de onderkant;\nc.  de te gebruiken materialen, kleuren en verlichting; en\nd.  de tekst van de reclame.\n\n**Lid 2.**\n\nAls een andere dan de eigenaar, beperkt zakelijk gerechtigde of gebruiker van de onroerende zaak met diens toestemming handelsreclame maakt of voert, vermeldt de aanvrager in de aanvraag de naam, het adres en de woonplaats van die ander.\n\n###### Artikel 22.301 Omgevingsplanactiviteit: opslaan roerende zaken\n\n**Lid 1.**\n\nBij een aanvraag om een omgevingsvergunning voor het opslaan van roerende zaken in een daarbij aangewezen gedeelte van de gemeente worden de volgende gegevens en bescheiden verstrekt:\n\na.  de aard van de roerende zaken; en\nb.  de omvang van de opslag van de roerende zaken.\n\n**Lid 2.**\n\nAls een ander dan de eigenaar, beperkt zakelijk gerechtigde of gebruiker van de onroerende zaak met diens toestemming roerende zaken opslaat, vermeldt de aanvrager in de aanvraag de naam, het adres, en de woonplaats van die ander.\n\n##### Subparagraaf 22.5.2.5 Aanvraagvereisten omgevingsvergunningen vereist op grond van artikel 4.35, tweede lid, van de Invoeringswet Omgevingswet\n\n###### Artikel 22.302 Omgevingsplanactiviteit: slopen van een bouwwerk in een rijksbeschermd stads- of dorpsgezicht\n\n**Lid 1.**\n\nBij een aanvraag om een omgevingsvergunning voor een sloopactiviteit in een rijksbeschermd stads- of dorpsgezicht wordt aannemelijk gemaakt dat op de locatie van het te slopen bouwwerk een ander bouwwerk kan of zal worden gebouwd.\n\n**Lid 2.**\n\nZo nodig wordt een rapport verstrekt waarin de archeologische waarde van de bodem onder het te slopen bouwwerk in voldoende mate is vastgesteld.\n\n#### Paragraaf 22.5.3 Voorschriften\n\n##### Artikel 22.303 Voorschriften over archeologische monumentenzorg\n\n###### Lid 1.\n\nAan een omgevingsvergunning voor het uitvoeren van een werk, niet zijnde een bouwwerk, of een werkzaamheid als bedoeld in artikel 22.284, eerste lid, die van invloed is op een archeologisch monument kunnen in het belang van de archeologische monumentenzorg in ieder geval voorschriften worden verbonden, die inhouden een plicht tot:\n\na.  het treffen van technische maatregelen waardoor archeologische monumenten in situ kunnen worden behouden;\nb.  het verrichten van opgravingen als bedoeld in artikel 1.1 van de Erfgoedwet;\nc.  het laten begeleiden van een activiteit die tot bodemverstoring leidt door een deskundige op het terrein van de archeologische monumentenzorg die voldoet aan bij die voorschriften te stellen kwalificaties; en\nd.  het verrichten van een opgraving of een archeologische begeleiding op een bepaalde wijze, als die wijze in overeenstemming is met artikel 5.4, eerste en tweede lid, van de Erfgoedwet.\n\n###### Lid 2.\n\nAan een omgevingsvergunning voor een sloopactiviteit op of in een archeologisch monument in een beschermd stads- of dorpsgezicht kunnen in het belang van de archeologische monumentenzorg voorschriften over de wijze van slopen worden verbonden.\n\n## Hoofdstuk 23 SLOTBEPALINGEN\n\n### Artikel 23.1 (citeertitel)\n\nDit omgevingsplan wordt aangehaald als: Omgevingsplan gemeente Epe.",
            "temporaryParts": [
                {
                    "id": "/akn/nl/act/pv25/2023/tijdelijkdeel-gm0232-b13cf888c8a247baafcededa40b0d0a0",
                    "title": "Voorbeschermingsregels grondwaterkwaliteit - gemeente Epe",
                    "text": "# Regels\n\n## Voorrangsbepaling\n\n## Hoofdstuk 1 ALGEMENE BEPALINGEN\n\n### Artikel 1.1 (oogmerk)\n\nDe voorbeschermingsregels zijn gesteld met het oog op het beschermen en verbeteren van de chemische en ecologische kwaliteit van watersystemen.\n\n## Hoofdstuk 2 LOZEN OP OF IN DE BODEM\n\n### Afdeling 2.1 Rechtstreeks lozen in het grondwater\n\n#### Artikel 2.1 (toepassingsbereik)\n\nDeze afdeling is van toepassing op het lozen op of in de bodem, als daarbij verontreinigende stoffen zonder doorsijpeling door bodem of ondergrond in het grondwater komen.\n\n#### Artikel 2.2 (verbod op rechtstreeks lozen in het grondwater)\n\nHet is verboden verontreinigende stoffen rechtstreeks in het grondwater te lozen.\n\n#### Artikel 2.3 (maatwerkvoorschrift)\n\nMet een maatwerkvoorschrift kan rechtstreeks lozen van verontreinigende stoffen in het grondwater worden toegestaan, als daarbij wordt voldaan aan de vereisten van artikel 11, derde lid, onder j, van de kaderrichtlijn water.\n\n### Afdeling 2.2 Lozen van grondwater op of in de bodem\n\n#### Artikel 2.4 (toepassingsbereik)\n\nDeze afdeling is van toepassing op het lozen van grondwater op of in de bodem afkomstig van het graven in bodem met een kwaliteit boven de interventiewaarde bodemkwaliteit, bedoeld in artikel 3.48f van het Besluit activiteiten leefomgeving.\n\n#### Artikel 2.5 (lozen van grondwater bij graven in verontreinigde bodem)\n\nOp het lozen van grondwater op of in de bodem afkomstig van een activiteit als bedoeld in artikel 2.4, zijn de artikelen 22.138, eerste en tweede lid, en 22.139, tweede lid, van dit omgevingsplan van overeenkomstige toepassing.",
                    "document_type": "Voorbeschermingsregels Omgevingsplan",
                    "document_type_description": "",
                    "established_date": "2024-01-01T00:00:00.000Z"
                },
                {
                    "id": "/akn/nl/act/mnre1034/2023/OOWVbbLSDD3TijdelijkDeel0232",
                    "title": "Voorbeschermingsregels hyperscale datacentra",
                    "text": "# Regels\n\n## Voorrangsbepaling\n\n## Hoofdstuk 1 Algemene Bepalingen\n\n### Artikel 1.1 Begripsbepalingen\n\nIn deze regels wordt verstaan onder:\n\n**Hyperscale datacentrum**\n*het exploiteren van een rekencentrum of datacentrum, als bedoeld in artikel 3.235 van het Besluit activiteiten leefomgeving, voor zover het gaat om een bebouwd vloeroppervlakte van meer dan 10 ha en een elektrisch aansluitvermogen van 70 MW of meer.*\n*Een hyperscale datacentrum omvat ook andere activiteiten die worden verricht op dezelfde locatie en die het hyperscale datacentrum functioneel ondersteunen.*\n\n## Hoofdstuk 2 Voorbeschermingsregels hyperscale datacentra\n\n### Artikel 2.1 Verbod op activiteiten die betrekking hebben op een hyperscale datacentrum\n\n#### Lid 1.\n\nHet is verboden om een hyperscale datacentrum te bouwen of bouwwerken of gronden te gebruiken ten behoeve van een hyperscale datacentrum.\n\n#### Lid 2.\n\nHet eerste lid is niet van toepassing op een activiteit die op grond van het recht zoals dat gold voor inwerkingtreding van dit artikel rechtmatig wordt verricht of is toegestaan op grond van een omgevingsvergunning die is aangevraagd op of voor 16 februari 2022.",
                    "document_type": "Voorbeschermingsregels Omgevingsplan",
                    "document_type_description": "",
                    "established_date": "2024-01-01T00:00:00.000Z"
                }
            ],
            "document_type": "Omgevingsplan",
            "document_type_description": "Het omgevingsplan bevat de regels van de gemeente over de fysieke leefomgeving. Tot uiterlijk 31-12-2031 maken de nog geldende bestemmingsplannen, inpassingsplannen, wijzigingsplannen, uitwerkingsplannen, beheersverordeningen, exploitatieplannen en voorbereidingsbesluiten deel uit van het omgevingsplan. Daarom moet u ook deze instrumenten raadplegen als ze nog op uw locatie van toepassing zijn.",
            "established_date": "2024-09-13"
        },
        {
            "id": "NL.IMRO.0232.ALGparkeren-VBP1",
            "title": "Parapluplan Parkeren",
            "text": "# Regels\n\n## Hoofdstuk 1 Inleidende regels\n\n### Artikel 1 Begrippen\n\n#### 1.1 plan\n\nhet bestemmingsplan Parapluplan Parkeren met identificatienummer NL.IMRO.0232.ALGparkeren-VBP1 van de gemeente Epe.\n\n#### 1.2 bestemmingsplan\n\nde geometrisch bepaalde planobjecten met de bijbehorende regels en de daarbij horende bijlagen.\n\n### Artikel 2 Wijze van meten\n\nMet betrekking tot het juist omgaan met de wijze waarop parkeernormen worden berekend, afgerond, hoe de maatvoering is e.a. geldt het bepaalde in de (meest actuele versie van de) Nota parkeernormen.\n\n## Hoofdstuk 2 Bestemmingsregels\n\nDe 'Bestemmingsregels' van de geldende bestemmingsplannen binnen de gemeente Epe blijven van toepassing waarbij aanvullend het volgende geldt:\n\n### Artikel 4 Parkeernormen rest bebouwde kom\n\n#### 4.1 Parkeernormen\n\n1.  Een omgevingsvergunning voor het bouwen en / of een omgevingsvergunning voor een wijziging van het gebruik kan pas worden verleend als is verzekerd dat op eigen terrein wordt voorzien in voldoende parkeergelegenheid voor motorvoertuigen. De parkeerbehoefte wordt berekend op basis van de parkeernormen en berekeningsmethode, zoals opgenomen in de bij deze regels behorende bijlage [1](https://ruimtelijkeplannen.nl/documents/NL.IMRO.0232.ALGparkeren-VBP1/b_NL.IMRO.0232.ALGparkeren-VBP1_rb1.pdf) ([Nota parkeernormen](https://ruimtelijkeplannen.nl/documents/NL.IMRO.0232.ALGparkeren-VBP1/b_NL.IMRO.0232.ALGparkeren-VBP1_rb1.pdf));\n2.  indien gedurende de planperiode een nieuwe versie van de onder 1 bedoelde Nota parkeernormen wordt vastgesteld, wordt deze nieuwe versie in acht genomen.\n\nHet aanleggen en / of instandhouden van voornoemde parkeergelegenheid geldt als een voorwaardelijke verplichting in de zin van de Wet ruimtelijke ordening.\n\n#### 4.2 Laden en lossen\n\nIndien de bestemming van een bouwwerk of een terrein aanleiding geeft tot een te verwachten behoefte aan ruimte voor het laden of lossen van goederen met bijbehorende voorzieningen, moet, bij het verlenen van een omgevingsvergunning voor het bouwen en/of een omgevingsvergunning voor een wijziging van het gebruik, zijn verzekerd dat op eigen terrein wordt voorzien in voldoende ruimte voor het laden en lossen met bijbehorende voorzieningen.\n\nHet aanleggen en / of instandhouden van voornoemde ruimte, met bijhorende voorzieningen, geldt als een voorwaardelijke verplichting in de zin van de Wet ruimtelijke ordening.\n\n#### 4.3 Afwijken\n\nBurgemeester en wethouders kunnen met een omgevingsvergunning afwijken van het bepaalde in artikel 4.1 en artikel 4.2 indien:\n\na.  het voldoen aan die bepalingen gezien het gebruik en/of het bouwplan van het betreffende plangebied, mede gezien de omgeving, niet noodzakelijk is en/of op overwegende bezwaren stuit, en / of;\nb.  op andere wijze of op een andere locatie wordt voorzien in de parkeerbehoefte\n\n#### 4.4 Nadere eis\n\nBurgemeester en wethouders kunnen nadere eisen stellen aanvullend aan het bepaalde in artikel 4.1 en 4.2 ten behoeve van het verhogen van de parkeernormen en / of het aanleggen van voorzieningen voor het laden en lossen indien dat nodig is gelet op het gebruik en / of het bouwplan waarbij het (functioneren van) de omgeving mede betrokken wordt. Het besluit tot het stellen van de nadere eis moet worden voorzien van een motivering waaruit in ieder blijkt dat de eis noodzakelijk is om de ruimtelijke kwaliteit te borgen.\n\nEen nadere eis kan tevens gesteld worden bij die (bouw)plannen waarvan de functie niet genoemd wordt in de tabel met parkeernormen zoals opgenomen in het geldende gemeentelijke parkeerbeleid.\n\n#### 4.5 Wijzigingsbevoegdheid\n\nBurgemeester en wethouders kunnen het plan wijzigen in de vorm van het veranderen van de gebiedsbegrenzing 'rest bebouwde kom' naar 'centrum' en / of 'buitengebied' waarbij het wijzigingsplan voorzien wordt van een goede ruimtelijke motivering waaruit de noodzaak en gevolgen voor de wijziging worden toegelicht.\n\n## Hoofdstuk 3 Algemene regels\n\n### Artikel 6 Anti-dubbeltelregeling\n\nGrond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, blijft bij de beoordeling van latere bouwplannen buiten beschouwing.\n\n### Artikel 7 Overige regels\n\n#### 7.1 Maatvoering parkeerplaats\n\nBurgemeester en wethouders kunnen met een omgevingsvergunning afwijken danwel nadere eisen stellen ten opzichte van het geldende gemeentelijke beleid met betrekking tot maatvoering van parkeerplaatsen ten behoeve van lagere danwel hogere eisen m.b.t. de maatvoering van een parkeerplaats waarbij mede ingegaan wordt op de (parkeertechnische)achtergronden en gevolgen bij dat besluit. Hierbij gelden de normen op basis van de (meest actuele versie van de) Nota parkeernormen.\n\n## Hoofdstuk 4 Overgangs- en slotregels\n\n### Artikel 8 Overgangsrecht\n\n#### 8.1 Overgangsrecht bouwwerken\n\n1.  Een bouwwerk dat op het tijdstip van inwerkingtreding van het bestemmingsplan aanwezig of in uitvoering is, dan wel gebouwd kan worden krachtens een omgevingsvergunning, en afwijkt van het plan, mag, mits deze afwijking naar aard en omvang niet wordt vergroot:\n    a.  gedeeltelijk worden vernieuwd of veranderd;\n    b.  na het teniet gaan ten gevolge van een calamiteit geheel worden vernieuwd of veranderd, mits de aanvraag van de omgevingsvergunning wordt gedaan binnen twee jaar na de dag waarop het bouwwerk is teniet gegaan;\n2.  Burgemeester en wethouders kunnen eenmalig afwijken van het eerste lid onder artikel 8.1 voor het vergroten van de inhoud van een bouwwerk als bedoeld in het eerste lid met maximaal 10%;\n3.  Het eerste lid onder artikel 8.1 is niet van toepassing op bouwwerken die weliswaar bestaan op het tijdstip van inwerkingtreding van het plan, maar zijn gebouwd zonder vergunning en in strijd met het daarvoor geldende plan, daaronder begrepen de overgangsbepaling van dat plan.\n\n#### 8.2 Overgangsrecht gebruik\n\n1.  Het gebruik van grond en bouwwerken dat bestond op het tijdstip van inwerkingtreding van het bestemmingsplan en hiermee in strijd is, mag worden voortgezet;\n2.  Het is verboden het met het bestemmingsplan strijdige gebruik, bedoeld in het eerste lid onder artikel 8.2, te veranderen of te laten veranderen in een ander met dat plan strijdig gebruik, tenzij door deze verandering de afwijking naar aard en omvang wordt verkleind;\n3.  Indien het gebruik, bedoeld in het eerste lid onder artikel 8.2, na het tijdstip van inwerkingtreding van het plan voor een periode langer dan een jaar wordt onderbroken, is het verboden dit gebruik daarna te hervatten of te laten hervatten;\n4.  Het eerste lid onder artikel 8.2 is niet van toepassing op het gebruik dat reeds in strijd was met het voorheen geldende bestemmingsplan, daaronder begrepen de overgangsbepalingen van dat plan.\n\n### Artikel 9 Slotregel\n\nDeze regels worden aangehaald als:\n\nRegels van het bestemmingsplan 'Parapluplan Parkeren'.",
            "temporaryParts": [],
            "document_type": "Bestemmingsplan",
            "document_type_description": "Het bestemmingsplan maakt tijdelijk onderdeel uit van het omgevingsplan van de gemeente en bevat voor een deel van het grondgebied een deel van de regels over de fysieke leefomgeving.",
            "established_date": "2018-11-08"
        },
        {
            "id": "NL.IMRO.0232.ALG001Mantelz-VBP1",
            "title": "Parapluplan Mantelzorg",
            "text": "# Regels\n\n**Artikel I**\n\nDe voor de gemeente Epe geldende bestemmingsplannen worden gelet op het bepaalde in artikel 3.1 van de Wet ruimtelijke ordening herzien, zulks met inachtneming van het bepaalde in de navolgende artikelen II, III en IV.\n\n**Artikel II**\n\nDe herziening betreft de navolgende regels, zijnde een uitsluitend voor het aspect mantelzorg benodigde aanpassing dan wel aanvulling van de begrips-, gebruiks-, ontheffings- en overgangsregels:\n\n## 1 Inleidende regels\n\n### Artikel 1 Begrippen\n\n**1.1 aanbouw**\n\neen gebouw dat als afzonderlijke ruimte is gebouwd aan een hoofdgebouw waarmee het in directe verbinding staat, welk gebouw door de vorm onderscheiden kan worden van het hoofdgebouw en dat in architectonisch opzicht ondergeschikt is aan het hoofdgebouw. Functionele ondergeschiktheid is niet vereist.\n\n**1.2 afhankelijke woonruimte**\n\neen aanbouw, uitbouw of bijgebouw dat qua ligging een ruimtelijke eenheid vormt met de woning en waarin een gedeelte van de huishouding uit een oogpunt van mantelzorg gehuisvest is.\n\n**1.3 bijgebouw**\n\neen op zichzelf staand, al dan niet vrijstaand gebouw, dat door de vorm onderscheiden kan worden van het hoofdgebouw en dat in architectonisch opzicht ondergeschikt is aan het hoofdgebouw. Functionele ondergeschiktheid is niet vereist.\n\n**1.4 hoofdgebouw**\n\neen gebouw dat, gelet op de bestemming, als het belangrijkste bouwwerk op een bouwperceel kan worden aangemerkt.\n\n**1.5 mantelzorg**\n\nzorg op vrijwillige basis aan een ieder die hulpbehoevend is op het fysieke, psychische en/of sociale vlak.\n\n**1.6 uitbouw**\n\neen gebouw dat als vergroting van een bestaande ruimte is gebouwd aan een hoofdgebouw, welk gebouw door de vorm onderscheiden kan worden van het hoofdgebouw en dat in architectonisch opzicht ondergeschikt is aan het hoofdgebouw. Functionele ondergeschiktheid is niet vereist.\n\n**1.7 woning**\n\nEen complex van ruimten, uitsluitend bedoeld voor de zelfstandige huisvesting van \u00e9\u00e9n afzonderlijk huishouden, met dien verstande dat mantelzorg - mits ontheffing is verleend - is toegestaan.\n\n### Artikel 2 Wijze van meten\n\nBij toepassing van deze regels wordt als volgt gemeten:\n\n**2.1 Gebouwen en bouwwerken**\n\n_2.1.1 De oppervlakte van een bouwwerk:_\n\nTussen de buitenwerkse gevelvlakken en/of het hart van de scheidingsmuren, neerwaarts geprojecteerd op het gemiddelde niveau van het afgewerkte bouwterrein ter plaatse van het bouwwerk.\n\n## 2 Algemene regels\n\n### Artikel 3 Algemene gebruiksregels\n\n**3.1 Strijdig gebruik**\n\nOnder een gebruik strijdig met de bestemming wordt in ieder geval verstaan het gebruiken of het laten gebruiken van een gedeelte van een woning dan wel een bijgebouw als zelfstandige woning en als afhankelijke woonruimte.\n\n**3.2 Ontheffing gebruiksregels**\n\n_3.2.1 Ontheffing_\n\n1.  Burgemeester en wethouders kunnen ontheffing verlenen van de in **3.1** genoemde gebruiksregels en een tijdelijk gebruik als afhankelijke woonruimte toestaan, met dien verstande dat belanghebbende ter zake een overeenkomst met de gemeente aangaat.\n2.  Burgemeester en wethouders trekken de ontheffing in indien de bij het verlenen van de ontheffing bestaande noodzaak uit een oogpunt van mantelzorg niet meer aanwezig is.\n\n_3.2.2 Afwegingskader_\n\nDe in **3.2.1** genoemde ontheffing kan slechts worden verleend indien:\n\n1.  de afhankelijke woonruimte en de bewoning daarvan noodzakelijk is uit een oogpunt van mantelzorg;\n2.  door het gemeentelijke WMO/zorgloket of een deskundige van de deskundig indicatiesteller is aangetoond dat de ontheffing noodzakelijk is in verband met medische, psychische en/of sociale omstandigheden;\n3.  de afhankelijke woonruimte voor minstens 50% is gesitueerd binnen een straal van 10 meter van de dichtstbijzijnde zij-of achtergevel van het hoofdgebouw;\n4.  de afstand van de afhankelijke woonruimte tot de voorgevel van het hoofdgebouw en het verlengde daarvan niet minder dan 3 m bedraagt;\n5.  de oppervlakte van de afhankelijke woonruimte niet meer bedraagt dan 60 m\u00b2, met dien verstande dat - indien de oppervlakte van de gronden achter de (verlengde) voorgevelrooilijn meer bedraagt dan 200 m\u00b2 - die oppervlakte mag worden vermeerderd met 10% van die overmaat tot een oppervlakte van niet meer dan 80 m\u00b2;\n6.  de bepalingen van het Bouwbesluit het gebruik van bebouwing als afhankelijke woonruimte niet in de weg staan;\n7.  geen sprake is van een onevenredige aantasting van het straat- en bebouwingsbeeld, de milieusituatie, omgevingswaarden dan wel de gebruiksmogelijkheden van aangrenzende gronden.\n\n_3.2.3 Hardheidsclausule_\n\nVoor zo ver toepassing van het afwegingskader leidt tot een onbillijkheid van overwegende aard jegens een of meer personen kunnen burgemeester en wethouders ten behoeve van die persoon of personen van de regels afwijken.\n\n### Artikel 4 Algemene procedureregels\n\n**4.1 Ontheffing**\n\nVoor een besluit tot verlening van ontheffing geldt de volgende voorbereidingsprocedure:\n\n1.  een ontwerpbesluit ligt, met bijhorende stukken, gedurende twee weken ter inzage;\n2.  de terinzagelegging wordt vooraf bekend gemaakt in \u00e9\u00e9n of meer dag-, nieuws of huis-aan-huisbladen of op een andere geschikte wijze;\n3.  de bekendmaking houdt mededeling in van de bevoegdheid voor belanghebbenden tot het naar voren brengen van zienswijzen gedurende de onder a genoemde termijn;\n4.  burgemeester en wethouders delen aan hen die zienswijzen naar voren hebben gebracht de beslissing daaromtrent mede.\n\n## 3 Overgangs- en slotregels\n\n### Artikel 5 Overgangsrecht\n\n**5.1 Bouwwerken**\n\nEen bouwwerk dat op het tijdstip van inwerkingtreding van het bestemmingsplan aanwezig of in uitvoering is, dan wel gebouwd kan worden krachtens een bouwvergunning, en afwijkt van het plan, mag, mits deze afwijking naar aard en omvang niet wordt vergroot:\n\n1.  gedeeltelijk worden vernieuwd of veranderd;\n2.  na het tenietgaan ten gevolge van een calamiteit geheel worden vernieuwd of veranderd, mits de aanvraag van de bouwvergunning wordt gedaan binnen twee jaar na de dag waarop het bouwwerk is teniet gegaan.\n\n_5.1.1 Ontheffing_\n\nBurgemeester en wethouders kunnen eenmalig ontheffing verlenen van het bepaalde in het eerste lid voor het vergroten van de inhoud van een bouwwerk als bedoeld in het eerste lid met maximaal 10%;\n\n_5.1.2 Uitzondering_\n\nHet bepaalde in het eerste lid is niet van toepassing op bouwwerken, die weliswaar bestaan op het tijdstip van inwerkingtreding van het plan, maar zijn gebouwd zonder vergunning en in strijd met het daarvoor geldende plan, daaronder begrepen de overgangsbepaling van dat plan.\n\n**5.2 Gebruik**\n\nHet gebruik van grond en bouwwerken dat bestond op het tijdstip van inwerkingtreding van het bestemmingsplan en hiermee in strijd is, mag worden voortgezet.\n\n_5.2.1 Verbod_\n\nHet is verboden het met het bestemmingsplan strijdige gebruik, bedoeld in **5.2** te veranderen of te laten veranderen in een ander met dat plan strijdige gebruik, tenzij door deze verandering de afwijking naar aard en omvang wordt verkleind.\n\n_5.2.2 Hervatting_\n\nIndien het gebruik, bedoeld in **5.2** na het tijdstip van inwerkingtreding van het plan voor een periode langer dan een jaar wordt onderbroken, is het verboden dit gebruik daarna te hervatten of te laten hervatten.\n\n_5.2.3 Uitzondering_\n\nHet bepaalde in **5.2** is niet van toepassing op het gebruik dat reeds in strijd was met het voorheen geldende bestemmingsplan, daaronder begrepen de overgangsbepalingen van dat plan.\n\n**Artikel III**\n\nDe bestemmingsomschrijving en bouwregels van de bestemming **'Tuin'** worden hierbij herzien, voor zover het de navolgende bestemmingsplannen betreft:\n\n|     |     |     |     |\n| --- | --- | --- | --- |\n| Naam | Vastgesteld | Goedkeuring | Bestemming **'Tuin'** |\n| Epe-Zuid | 15-1-2009<br><br>gewijzigd vastgesteld | 29-5-2009 | 14.1, 14.2.1 |\n| Epe-Noord | 25-3-2010<br><br>gewijzigd vastgesteld |     | 14.1, 14.2.1 |\n| Oosterhof<br><br>Heggerenk | 20-3-2008<br><br>gewijzigd vastgesteld | 14-11-2008 | 12.1, 12.2 |\n| Kern Oene | 14-12-2006 | 8-3-2007 | 6.1, 6.2 |\n| Oene-West | 6-11-2008<br><br>gewijzigd vastgesteld | 18-6-2009 | 4.1, 4.2 |\n| Vaassen Zuid en<br><br>West | 14-5-2009<br><br>gewijzigd vastgesteld | is onherroepelijk | 14.1, 14.2.1 |\n| Kern Emst | 8-3-2007 | 21-8-2007 | 4.1, 4.2 |\n| Kerkhofweg-Emst | 6-11-2008 | 24-2-2009 | 4.1, 4.2 |\n\nA. De bestemmingsomschrijving van 'Tuin' wordt aangevuld met het volgende\n\nonderdeel:\n\n\\- de bouw van uitbouwen in de vorm van erkers.\n\nB. De bouwregels van de bestemming 'Tuin' worden als volgt aangevuld:\n\nUitsluitend uitbouwen in de vorm van erkers bij de hoofdgebouwen van de op de\n\naangrenzende gronden gelegen woningen mogen worden gebouwd, mits:\n\n*   de horizontale diepte maximaal 1,5 m bedraagt;\n*   de diepte van de overblijvende, niet met gebouwen bebouwde gronden minimaal 2,5 m bedraagt;\n*   voor zover de erker wordt gebouwd tegen een gevel van het hoofdgebouw de breedte maximaal 2/3 van de breedte van die gevel bedraagt;\n*   de bouwhoogte maximaal 3 m bedraagt dan wel niet meer dan de hoogte van de eerste bouwlaag van het hoofdgebouw + 0,25 m.\n\n### Artikel 6 Slotregel\n\nDe regels van dit bestemmingsplan worden aangehaald als: bestemmingsplan\n\nMantelzorg.\n\naugustus 2010.\n\nAldus vastgesteld door de raad in de vergadering van ...\n\n, voorzitter\n\n, griffier",
            "temporaryParts": [],
            "document_type": "Bestemmingsplan",
            "document_type_description": "Het bestemmingsplan maakt tijdelijk onderdeel uit van het omgevingsplan van de gemeente en bevat voor een deel van het grondgebied een deel van de regels over de fysieke leefomgeving.",
            "established_date": "2011-09-22"
        },
        {
            "id": "NL.IMRO.0232.VAA006VaaZuidWest-VBP1",
            "title": "Vaassen Zuid en West",
            "text": "# Regels\n\n## hoofdstuk 1 Inleidende regels\n\n### artikel 1 Begrippen\n\n#### 1.1 aanbouw\n\neen gebouw dat als afzonderlijke ruimte is gebouwd aan een hoofdgebouw waarmee het in directe verbinding staat, welk gebouw door de vorm onderscheiden kan worden van het hoofdgebouw en dat in architectonisch opzicht ondergeschikt is aan het hoofdgebouw; functionele ondergeschiktheid is niet vereist;\n\n#### 1.2 aanduiding\n\neen geometrisch bepaald vlak of figuur, waarmee gronden zijn aangeduid, waar ingevolge de regels regels worden gesteld ten aanzien van het gebruik en/of het bebouwen van deze gronden;\n\n#### 1.3 aanduidingsgrens\n\nde grens van een aanduiding indien het een vlak betreft;\n\n#### 1.4 aan huis verbonden beroep\n\neen dienstverlenend beroep, dat in of bij een woning wordt uitgeoefend, waarbij de woning in overwegende mate de woonfunctie behoudt en dat een ruimtelijke uitwerking of uitstraling heeft die met de woonfunctie in overeenstemming is;\n\n#### 1.5 aanpijling\n\neen op de plankaart blijkens de daarop voorkomende verklaring als zodanig opgenomen aanduiding, die aangeeft welke bestemming/aanduiding van toepassing is op de aangepijlde gronden;\n\n#### 1.6 agrarisch bedrijf\n\neen veehouderij, productiegerichte paardenhouderij, akkerbouw- of tuinbouwbedrijf niet zijnde een glastuinbouwbedrijf, een champignonkwekerij, een bosbouwbedrijf of een gebruiksgerichte paardenhouderij;\n\n#### 1.7 ander-werk\n\neen werk, geen bouwwerk zijnde;\n\n#### 1.8 archeologische waarde\n\nde aan een gebied toegekende waarde in verband met de kennis en de studie van de culturele overblijfselen uit oude tijden;\n\n#### 1.9 bebouwing\n\n\u00e9\u00e9n of meer gebouwen en/of bouwwerken geen gebouwen zijnde;\n\n#### 1.10 bebouwingspercentage\n\nde bebouwde oppervlakte van de gebouwen uitgedrukt in procenten van de totale oppervlakte van nader aangegeven gronden;\n\n#### 1.11 bedrijf\n\neen onderneming waarbij het accent ligt op het vervaardigen, bewerken, installeren, inzamelen en verhandelen van goederen;\n\n#### 1.12 bedrijfsgebouw\n\neen gebouw dat dient voor de uitoefening van een bedrijf;\n\n#### 1.13 bestemmingsgrens\n\nde grens van een bestemmingsvlak;\n\n#### 1.14 bestemmingsplan\n\nde geometrisch bepaalde planobjecten als vervat in het GML-bestand **NL.IMRO.0232.VAA006VaaZuidWest-VBP1** met de bijbehorende regels (en eventuele bijlagen);\n\n#### 1.15 bestemmingsvlak\n\neen geometrisch bepaald vlak met een zelfde bestemming;\n\n#### 1.16 Bevi-inrichting\n\ninrichting als bedoeld in artikel 2 lid 1 van het Besluit externe veiligheid inrichtingen;\n\n#### 1.17 bijgebouw\n\neen op zichzelf staand, al dan niet vrijstaand gebouw, dat door de vorm onderscheiden kan worden van het hoofdgebouw en dat in architectonisch opzicht ondergeschikt is aan het hoofdgebouw; functionele ondergeschiktheid is niet vereist;\n\n#### 1.18 bouwen\n\nhet plaatsen, het geheel of gedeeltelijk oprichten, vernieuwen of veranderen en het vergroten van een bouwwerk, alsmede het geheel of gedeeltelijk oprichten, vernieuwen of veranderen van een standplaats;\n\n#### 1.19 bouwgrens\n\nde grens van een bouwvlak;\n\n#### 1.20 bouwlaag\n\neen doorlopend gedeelte van een gebouw dat door op gelijke of bij benadering gelijke hoogte liggende vloeren of balklagen is begrensd, zulks met inbegrip van de begane grond en met uitsluiting van onderbouw en zolder;\n\n#### 1.21 bouwperceel\n\neen aaneengesloten stuk grond, waarop ingevolge de regels een zelfstandige, bij elkaar behorende bebouwing is toegelaten;\n\n#### 1.22 bouwperceelgrens\n\nde grens van een bouwperceel;\n\n#### 1.23 bouwvlak\n\neen geometrisch bepaald vlak, waarmee gronden zijn aangeduid waar ingevolge de regels bepaalde gebouwen en bouwwerken, geen gebouw zijnde, zijn toegelaten;\n\n#### 1.24 bouwwerk\n\nelke constructie van enige omvang van hout, steen, metaal of ander materiaal, die hetzij direct hetzij indirect met de grond is verbonden, hetzij direct of indirect steun vindt in of op de grond;\n\n#### 1.25 cultuurhistorische waarde\n\nde aan een bouwwerk of gebied toegekende waarde, gekenmerkt door het beeld dat is ontstaan door het gebruik dat de mens in de loop van de geschiedenis van dat bouwwerk of dat gebied heeft gemaakt;\n\n#### 1.26 dak\n\niedere bovenbe\u00ebindiging van een gebouw;\n\n#### 1.27 detailhandel\n\nhet bedrijfsmatig te koop aanbieden (waaronder de uitstalling ten verkoop), het verkopen en/of leveren van goederen, geen motorbrandstoffen zijnde, aan personen die die goederen kopen voor gebruik, verbruik of aanwending anders dan in de uitoefening van een beroeps- of bedrijfsactiviteit. Onder detailhandel vallen geen afhaalzaken en maaltijdbezorgdiensten;\n\n#### 1.28 detailhandel in weggebonden artikelen\n\ndetailhandel in een assortiment goederen dat is gebaseerd op de behoeftes van een automobilist of diens passagiers;\n\n#### 1.29 dienstverlenend bedrijf en/of dienstverlenende instelling\n\neen bedrijf of instelling waarvan de werkzaamheden bestaan uit het verlenen van economische en maatschappelijke diensten aan derden, waaronder zijn begrepen kapperszaken, schoonheidsinstituten, fotostudio's en naar de aard daarmee gelijk te stellen bedrijven en inrichtingen, evenwel met uitzondering van een garagebedrijf en een seksinrichting;\n\n#### 1.30 dienstverlening\n\nhet verlenen van economische en maatschappelijke diensten aan derden;\n\n#### 1.31 discotheek\n\neen gebouw, waarin de bedrijfsuitoefening hoofdzakelijk is gericht op het bieden van gelegenheid tot dansen op mechanische en/of levende muziek en het serveren van al dan niet alcoholhoudende dranken;\n\n#### 1.32 eerste bouwlaag\n\nde bouwlaag op de begane grond;\n\n#### 1.33 eerste verdieping\n\nde tweede bouwlaag van een hoofdgebouw, een souterrain of kelder niet daaronder begrepen;\n\n#### 1.34 extensieve (dag)recreatie\n\nrecreatief medegebruik van gronden zoals wandelen, fietsen, varen, paardrijden, zwemmen en vissen; onder extensieve (dag)recreatie vallen geen gemotoriseerde sporten;\n\n#### 1.35 ecologische waarden\n\nde aan een gebied toegekende waarden die verband houden met de samenhang van dieren en planten en hun leefomgeving en/of tussen dieren en planten onderling;\n\n#### 1.36 gebouw\n\nelk bouwwerk, dat een voor mensen toegankelijke, overdekte, geheel of gedeeltelijk met wanden omsloten ruimte vormt;\n\n#### 1.37 gebruiksgerichte paardenhouderij\n\neen bedrijf/paardenhouderij waar het rijden met paarden primair is gericht op de ruiter/amazone;\n\n#### 1.38 geluidgevoelige functies\n\nbewoning of andere geluidgevoelige functies zoals bedoeld in de Wet geluidhinder dan wel het Besluit grenswaarden binnen zones rond industrieterreinen, het Besluit grenswaarden binnen zones langs wegen en/of het Besluit geluidhinder spoorwegen;\n\n#### 1.39 geluidgevoelige gebouwen\n\ngebouwen welke dienen ter bewoning of ten behoeve van een andere geluidgevoelige functie als bedoeld in de Wet geluidhinder, dan wel het Besluit grenswaarden binnen zones rond industrieterreinen, het Besluit grenswaarden binnen zones langs wegen en/of het Besluit geluidhinder spoorwegen;\n\n#### 1.40 gestapelde woning\n\neen woning in een gebouw, dat meerdere geheel of gedeeltelijk boven elkaar gelegen woningen omvat;\n\n#### 1.41 glastuinbouwbedrijf\n\neen bedrijf dat (overwegend) is gericht op het voortbrengen van producten door middel van het telen van gewassen door gebruik te maken van kassen (staand glas);\n\n#### 1.42 grondgebonden agrarische bedrijfsvoering\n\neen agrarische bedrijfsvoering die geheel dan wel grotendeels afhankelijk is van de groeikracht van de bodem waarop het bedrijf wordt uitgeoefend;\n\n#### 1.43 halfvrijstaande woning\n\neen woning van het type twee-aan-een-gebouwd;\n\n#### 1.44 hogere grenswaarde\n\neen maximale waarde voor de geluidbelasting, die hoger is dan de voorkeursgrenswaarde en die in een concreet geval kan worden vastgesteld op grond van de Wet geluidhinder, dan wel het Besluit grenswaarden binnen zones rond industrieterreinen, het Besluit grenswaarden binnen zones langs wegen en/of het Besluit geluidhinder spoorwegen;\n\n#### 1.45 hoofdgebouw\n\neen gebouw dat, gelet op de bestemming, als het belangrijkste bouwwerk op een bouwperceel kan worden aangemerkt;\n\n#### 1.46 horeca(bedrijf)\n\neen bedrijf, in hoofdzaak gericht op:\n\na.  het verstrekken van ter plaatse te nuttigen spijzen en/of dranken;\nb.  het verstrekken van nachtverblijf;\nc.  het verhuren en ter plaatse beschikbaar stellen van zaalruimten;\n\n#### 1.47 kampeermiddel\n\na.  een tent, een tentwagen, een kampeerauto of een caravan;\nb.  enig ander onderkomen of enig ander voertuig of gewezen voertuig of gedeelte daarvan, voorzover geen bouwwerk zijnde waarvoor ingevolge artikel 40 van de Woningwet een bouwvergunning is vereist, \u00e9\u00e9n en ander voor zover deze onderkomens of voertuigen of gewezen voertuigen geheel of ten dele blijvend zijn bestemd of opgericht dan wel worden of kunnen worden gebruikt voor recreatief nachtverblijf;\n\n#### 1.48 kantoor\n\neen ruimte die dient voor de uitoefening van administratieve, boekhoudkundige dan wel financi\u00eble, organisatorische en/of zakelijke dienstverlening - niet zijnde detailhandel - al dan niet met een (publiekgerichte) baliefunctie;\n\n#### 1.49 kas\n\neen gebouw, waarvan de wanden en het dak geheel of grotendeels bestaan uit glas of ander lichtdoorlatend materiaal, dienend tot het kweken van vruchten, bloemen of planten;\n\n#### 1.50 kleinschalig kampeerterrein\n\neen kampeerterrein voor niet meer dan 15 kampeermiddelen - geen stacaravans zijnde - dat gedurende de periode van 15 maart tot en met 31 oktober in gebruik is;\n\n#### 1.51 kwetsbaar object\n\neen object als bedoeld in het Besluit externe veiligheid inrichtingen;\n\n#### 1.52 landschappelijke waarde\n\nde aan een gebied toegekende waarde, in verband met de waarneembare verschijningsvorm van dat gebied;\n\n#### 1.53 maatschappelijke voorzieningen\n\neducatieve, sociaalmedische, sociaalculturele en levensbeschouwelijke voorzieningen, voorzieningen ten behoeve van sport en sportieve recreatie - met uitzondering van voorzieningen ten behoeve van gemotoriseerde en gemechaniseerde sporten en sporten met dieren - en voorzieningen ten behoeve van openbare dienstverlening, alsook ondergeschikte detailhandel en horeca ten dienste van deze voorzieningen;\n\n#### 1.54 natuur(wetenschappelijke) waarde\n\nde aan een gebied toegekende waarde in verband met de geologische, bodemkundige en biologische elementen, voorkomend in dat gebied;\n\n#### 1.55 normale onderhouds- of exploitatiewerkzaamheden\n\nwerkzaamheden die regelmatig noodzakelijk zijn voor een goed beheer van de gronden, waaronder begrepen de handhaving dan wel de realisering van de bestemming;\n\n#### 1.56 onderkomens\n\nvoor verblijf geschikte al dan niet aan de bestemming onttrokken voer- en vaartuigen en kampeermiddelen;\n\n#### 1.57 paardenbak\n\neen door middel van een afscheiding afgezonderd stuk terrein met een andere ondergrond dan gras, kennelijk ingericht voor het africhten en/of trainen en berijden van paarden en pony's en/of anderszins beoefenen van de paardensport, met of zonder de daarbijbehorende voorzieningen;\n\n#### 1.58 peil\n\na.  voor een bouwwerk, waarvan de hoofdtoegang direct aan de weg grenst:  \nde hoogte van de weg ter plaatse van die hoofdtoegang;\nb.  voor een bouwwerk, waarvan de hoofdtoegang niet direct aan de weg grenst:  \nde hoogte van het terrein ter hoogte van die hoofdtoegang bij voltooiing van de bouw;\nc.  het door of namens burgemeester en wethouders bepaalde peil;\n\n#### 1.59 plan\n\nhet bestemmingsplan **Vaassen Zuid en West** van de gemeente Epe;\n\n#### 1.60 plankaart/verbeelding\n\nde analoge plankaart/de digitale verbeelding van het bestemmingsplan **Vaassen Zuid en West**;\n\n#### 1.61 productiegerichte paardenhouderij\n\neen agrarisch bedrijf/paardenhouderij waar uitsluitend of in hoofdzaak handelingen aan en/of met paarden worden verricht die primair gericht zijn op het voortbrengen, africhten, trainen en verhandelen van paarden;\n\n#### 1.62 prostitutie\n\nhet zich beschikbaar stellen tot het verrichten van seksuele handelingen met een ander persoon tegen vergoeding;\n\n#### 1.63 risicovolle inrichting\n\neen inrichting als bedoeld in artikel 2 lid 1 van het Besluit externe veiligheid inrichtingen;\n\n#### 1.64 sportkantine\n\neen verblijfslocatie waarin de verstrekking van drank- en etenswaren gericht is op gebruikers van de sportvoorziening;\n\n#### 1.65 Staat van Bedrijfsactiviteiten\n\nde Staat van Bedrijfsactiviteiten die van deze regels onderdeel uitmaakt;\n\n#### 1.66 stacaravan\n\neen caravan of soortgelijk onderkomen op wielen, dat mede gelet op de afmetingen kennelijk niet bestemd is om regelmatig en op normale wijze op de verkeerswegen, ook over grotere afstanden, als een aanhangsel van een auto te worden voortbewogen, en dat dient voor recreatief (nacht)verblijf voor recreanten die hun hoofdverblijf elders hebben;\n\n#### 1.67 standplaats\n\neen kavel, bestemd voor het plaatsen van een woonwagen, waarop voorzieningen aanwezig zijn die op het leidingnet van de openbare nutsbedrijven, andere instellingen of van gemeenten kunnen worden aangesloten;\n\n#### 1.68 teeltondersteunende kassen\n\nkassen die zijn toegelaten bij bedrijven in de (klein)fruitteelt, de boomteelt, de bollenteelt en de zaadveredeling mits deze kassen de bedrijfsvoering aantoonbaar ondersteunen;\n\n#### 1.69 twee-aan-een woning\n\neen woning van het type twee aaneen gebouwd;\n\n#### 1.70 tunnelkas\n\neen verplaatsbare kas die overwegend niet uit glas bestaat en slechts voor een beperkte periode van het jaar wordt gebruikt voor het kweken van gewassen;\n\n#### 1.71 uitbouw\n\neen gebouw dat als vergroting van een bestaande ruimte is gebouwd aan een hoofdgebouw, welk gebouw door de vorm onderscheiden kan worden van het hoofdgebouw en dat in architectonisch opzicht ondergeschikt is aan het hoofdgebouw; functionele ondergeschiktheid is niet vereist;\n\n#### 1.72 voorgevel\n\nde naar de weg gekeerde gevel van een gebouw of, indien een perceel met meerdere zijden aan een weg grenst, de als zodanig door burgemeester en wethouders aan te wijzen gevel;\n\n#### 1.73 voorkeursgrenswaarde\n\nde maximale waarde voor de geluidbelasting, zoals deze rechtstreeks kan worden afgeleid uit de Wet geluidhinder dan wel het Besluit grenswaarden binnen zones rond industrieterreinen, het Besluit grenswaarden binnen zones langs wegen en/of het Besluit geluidhinder spoorwegen;\n\n#### 1.74 vuurwerkbedrijf\n\ninrichting waar professioneel vuurwerk en/of meer dan 10.000 Kg consumentenvuurwerk aanwezig is;\n\n#### 1.75 Wgh-inrichting\n\neen inrichting als bedoeld in artikel 2.4 van het Inrichtingen en vergunningenbesluit milieubeheer;\n\n#### 1.76 woning\n\neen complex van ruimten, uitsluitend bedoeld voor de huisvesting van \u00e9\u00e9n afzonderlijk huishouden;\n\n#### 1.77 woonhuis\n\neen gebouw, hetzij vrijstaand, hetzij aaneengebouwd, dat slechts \u00e9\u00e9n woning omvat;\n\n#### 1.78 woonwagen\n\neen voor bewoning bestemde ruimte die is geplaatst op een standplaats en die in zijn geheel of in delen kan worden verplaatst.\n\n### artikel 2 Wijze van meten\n\nBij toepassing van deze regels wordt als volgt gemeten:\n\n#### 2.1 Gebouwen en bouwwerken\n\na.  de breedte van een gebouw:  \ntussen de buitenwerkse gevelvlakken en/of de harten van de scheidingsmuren;\nb.  de dakhelling:  \nlangs het dakvlak ten opzichte van het horizontale vlak;\nc.  de goothoogte van een bouwwerk:  \nvanaf het peil tot aan de bovenkant van de goot, de druiplijn, het boeibord of een daarmee gelijk te stellen constructiedeel;\nd.  de inhoud van een bouwwerk:  \ntussen de onderzijde van de begane grondvloer, de buitenzijde van de gevels (en/of het hart van de scheidingsmuren) en de buitenzijde van daken en dakkapellen;\ne.  de bouwhoogte van een bouwwerk:  \nvanaf het peil tot aan het hoogste punt van een gebouw of van een bouwwerk, geen gebouw zijnde, met uitzondering van ondergeschikte bouwonderdelen, zoals schoorstenen, antennes en naar de aard daarmee gelijk te stellen bouwonderdelen;\nf.  de oppervlakte van een bouwwerk:  \ntussen de buitenwerkse gevelvlakken en/of het hart van de scheidingsmuren, neerwaarts geprojecteerd op het gemiddelde niveau van het afgewerkte bouwterrein ter plaatse van het bouwwerk;\ng.  de bruto vloeroppervlakte van een bouwwerk:  \ntussen de buitenwerkse gevelvlakken en/of het hart van de scheidingsmuren, neerwaarts geprojecteerd op het gemiddelde niveau van het afgewerkte bouwterrein ter plaatse van het bouwwerk, gemeten over alle bevloerde verdiepingen van het bouwwerk, inclusief onderkeldering;\nh.  de afstand van een bouwwerk tot de zijdelingse perceelsgrens:  \nvanaf de buitenwerkse gevelvlakken dan wel, indien sprake is van overstekende daken met een overstekend gedeelte van meer dan 0,75 m, respectievelijk overstekken van meer dan 0,75 m, vanaf de buitenrand van het overstekende dak/de overstek, neerwaarts geprojecteerd, tot de kadastrale zijgrens van het perceel.\n\nBij het meten op de kaart wordt gemeten uit het hart van de op de kaart aangegeven lijn.\n\n#### 2.2 Ondergeschikte bouwdelen\n\nBij het meten worden ondergeschikte bouwdelen, als plinten, pilasters, kozijnen, gevelversieringen, ventilatiekanalen, schoorstenen, gevel- en kroonlijsten, luifels, balkons en overstekende daken buiten beschouwing gelaten, mits de overschrijding van bouwvlak- dan wel bestemmingsgrenzen niet meer dan 1 m bedraagt.\n\n## hoofdstuk 2 Bestemmingsregels\n\n### artikel 14 Tuin\n\n#### 14.1 Bestemmingsomschrijving\n\nDe voor **'Tuin'** aangewezen gronden zijn bestemd voor\n\na.  tuinen en erven behorende bij de op de aangrenzende gronden gelegen hoofdgebouwen,\nb.  ter plaatse van de aanduiding **'bijgebouwen'** tevens voor bestaande aanbouwen, uitbouwen en gebouwen ten dienste van de bestemming**'Wonen'**;\n\nmet daarbijbehorende:\n\nc.  bouwwerken, geen gebouw zijnde;\nd.  andere-werken, erven en parkeervoorzieningen.\n\n#### 14.2 Bouwregels\n\nOp de voor **'Tuin'** aangewezen gronden mogen uitsluitend **bouwwerken** ten dienste van de bestemming worden gebouwd.\n\n##### 14.2.1 Gebouwen\n\nVoor **een gebouw** gelden de volgende regels:\n\na.  een aanbouw, uitbouw en/of bijgebouw dient uitsluitend ter plaatse van de aanduiding **'bijgebouwen'** te worden gebouwd;\nb.  de goot- en/of bouwhoogte en oppervlakte zoals die bestaan op het tijdstip van de terinzagelegging van het ontwerp van dit plan mogen worden gehandhaafd;\nc.  deze gebouwen worden meegerekend bij de berekening van de oppervlakte als bedoeld in**17.2.2 onder c**.\n\n##### 14.2.2 Bouwwerken, geen gebouw zijnde\n\nVoor een bouwwerk, geen gebouw zijnde, geldt de volgende regel:\n\na.  de bouwhoogte mag niet meer dan 1 m bedragen.\n\n#### 14.3 Nadere eisen\n\nBurgemeester en wethouders kunnen nadere eisen stellen aan de plaats en de afmetingen van de bebouwing ten behoeve van:\n\na.  een goede woonsituatie;\nb.  de verkeersveiligheid;\nc.  de gebruiksmogelijkheden van de aangrenzende gronden.\n\n### artikel 17 Wonen\n\n#### 17.1 Bestemmingsomschrijving\n\nDe voor **'Wonen'** aangewezen gronden zijn bestemd voor:\n\na.  wonen, al dan niet in combinatie met ruimte voor een aan-huis-verbonden beroep, tot het bestaande aantal woningen;\nb.  ter plaatse van de aanduiding **'parkeergarage'**, tevens voor een parkeergarage;\nc.  ter plaatse van de aanduiding **'detailhandel'**, tevens voor detailhandel;\nd.  ter plaatse van de aanduiding **'horeca**, tevens voor een horecabedrijf als genoemd in categorie 1 en 2 van de Lijst van horecabedrijven die als bijlage bij de voorschriften is gevoegd;\ne.  ter plaatse van de aanduiding **'nutsbedrijf'**, tevens voor op een openbaar net aangesloten nutsvoorzieningen, zoals transformatoren, gasvoorzieningen en naar de aard daarmee gelijk te stellen voorzieningen;\nf.  ter plaatse van de aanduiding **'recreatiewoning'**, tevens voor het recreatief gebruik van een bestaande woning;\ng.  ter plaatse van de aanduiding **'specifieke bouwaanduiding - nieuwbouw'** voor wonen in een nieuw te bouwen woning;\nh.  ter plaatse van de aanduiding **'specifieke vorm van bedrijf'**, tevens voor de activiteit zoals onderstaand is vermeld:\n    1.  Apeldoornseweg 27: een kapsalon;\n    2.  Apeldoornseweg 73: een fitnesscentrum;\n    3.  Apeldoornseweg 98: een praktijkruimte;\n    4.  Industrieweg 8 een schoonheidssalon;\n    5.  Kerkweg 26: een kantoor;\n    6.  Koekoeksweg 36: een timmer- en onderhoudsbedrijf;\n    7.  Laan van Fasna 32: een bedrijfsruimte (van openhaarden);\n    8.  Manegeweg 18: een schildersbedrijf;\n    9.  Oude Apeldoornseweg 19: een garagebedrijf;\n    10. Oude Apeldoornseweg 76: een aannemersbedrijf;\n    11. Wilhelminaweg 3: een computerwinkel;\n\nmet daarbijbehorende:\n\ni.  gebouwen;\nj.  bouwwerken, geen gebouw zijnde;\nk.  andere-werken, tuinen en erven.\n\n#### 17.2 Bouwregels\n\nOp de voor **'Wonen'** aangewezen gronden mogen uitsluitend **bouwwerken** ten dienste van de bestemming worden gebouwd.\n\n##### 17.2.1 Hoofdgebouwen in casu woonhuizen\n\nVoor een hoofdgebouw in casu woonhuis gelden de volgende regels:\n\na.  een hoofdgebouw dient binnen een bouwvlak te worden gebouwd;\nb.  tenzij anders is aangeduid mag een hoofdgebouw vrijstaand of halfvrijstaand worden gebouwd;\nc.  ter plaatse van de aanduiding **aaneengebouwd** mogen uitsluitend rijenwoningen worden gebouwd;\nd.  ter plaatse van de aanduiding **gestapeld**mogen uitsluitend gestapelde woningen worden gerealiseerd;\ne.  ter plaatse van de aanduiding **'specifieke bouwaanduiding - nieuwbouw'** en de aanduiding **'maximaal aantal wooneenheden'**mogen uitsluitend vrijstaande woningen tot het aangegeven aantal worden gebouwd;\nf.  de breedte van een woonhuis mag niet minder dan 5 m bedragen;\ng.  de afstand van een vrijstaand woonhuis en van de vrijstaande zijde van een aaneengebouwd woonhuis tot de zijdelingse perceelgrens mag niet minder dan 3 m bedragen;\nh.  de goothoogte mag niet meer bedragen dan de op de plankaart aangegeven goothoogte;\ni.  de bouwhoogte mag niet meer bedragen dan de op de plankaart aangegeven bouwhoogte;\nj.  de dakhelling mag niet minder dan 25\u00b0 en niet meer dan 60\u00b0 bedragen;\nk.  afwijkingen in maten en afmetingen zoals die bestaan op het tijdstip van terinzagelegging van het ontwerp van dit plan, ook in geval van nieuwbouw, gehandhaafd mogen worden.\n\n##### 17.2.2 Aanbouwen, uitbouwen en bijgebouwen\n\nVoor een aanbouw, een uitbouw en een bijgebouw gelden de volgende regels:\n\na.  de afstand tot de voorgevel van het hoofdgebouw en het verlengde daarvan mag niet minder dan 3 m bedragen;\nb.  de afstand tot de zijdelingse perceelgrens mag niet minder dan 1 m bedragen, tenzij in de perceelgrens wordt gebouwd;\nc.  de gezamenlijke oppervlakte van de aanbouwen, uitbouwen en bijgebouwen mag niet meer bedragen dan 60 m\u00b2 met inachtneming van de volgende bepalingen:\n    1.  de gezamenlijke oppervlakte mag niet meer bedragen dan 50% van de oppervlakte van het achter de voorgevel van het woonhuis en in het verlengde daarvan gelegen bouwperceel;\n    2.  in afwijking van vorenstaande mag de gezamenlijke oppervlakte van de aanbouwen, uitbouwen en bijgebouwen meer bedragen dan 50%, mits de gezamenlijke oppervlakte niet meer bedraagt dan 15 m\u00b2;\n    3.  bij de berekening van de gezamenlijke oppervlakte wordt de oppervlakte van de aanbouwen, uitbouwen en bijgebouwen voor zover gelegen binnen het bouwvlak tussen het verlengde van de zijgevels van het hoofdgebouw niet meegerekend;\nd.  ter plaatse van de aanduiding **'gestapeld'** geldt in afwijking van het bepaalde **onder c** dat bijgebouwen buiten het bouwvlak mogen worden gebouwd tot een gezamenlijke maximale oppervlakte van 175 m\u00b2 en met een bouwhoogte van niet meer dan 3 m;\ne.  ter plaatse van de aanduiding **'nutsbedrijf'** mag de goot- en bouwhoogte niet meer bedragen dan de op de plankaart aangegeven hoogte;\nf.  de goothoogte van een aanbouw, uitbouw of een aangebouwd bijgebouw mag niet meer dan 3 m bedragen met dien verstande dat de goothoogte mag worden verhoogd tot ten hoogste 0,25 m boven de vloer van de eerste verdieping van het hoofdgebouw;\ng.  de goothoogte van een vrijstaand bijgebouw mag niet meer dan 3 m bedragen;\nh.  de bouwhoogte van een vrijstaand bijgebouw mag niet meer dan 5 m bedragen;\ni.  afwijkingen in maten en afmetingen zoals die bestaan op het tijdstip van terinzagelegging van het ontwerp van dit plan mogen worden gehandhaafd.\n\n##### 17.2.3 Bouwwerken, geen gebouw zijnde\n\nVoor een bouwwerk, geen gebouw zijnde, gelden de volgende regels:\n\na.  indien zij v\u00f3\u00f3r de voorgevel of een naar de weg gekeerde zijgevel van het hoofdgebouw of het verlengde daarvan wordt opgericht mag de bouwhoogte niet meer dan 1 m bedragen;\nb.  de bouwhoogte van een overkapping mag niet meer dan 3 m bedragen;\nc.  in overige gevallen mag de bouwhoogte niet meer dan 2 m bedragen.\n\n#### 17.3 Nadere eisen\n\nBurgemeester en wethouders kunnen nadere eisen stellen aan de plaats en de afmetingen van de bebouwing ten behoeve van:\n\na.  het straat- en bebouwingsbeeld;\nb.  een goede woonsituatie;\nc.  de verkeersveiligheid;\nd.  de milieusituatie;\ne.  de gebruiksmogelijkheden van de aangrenzende gronden;\nf.  de sociale veiligheid.\n\n#### 17.4 Ontheffing van de bouwregels\n\nBurgemeester en wethouders kunnen ontheffing verlenen van het bepaalde in:\n\na.  **17.2**en **17.2.1** en toestaan dat na sloop van de aanwezige woning op dat perceel en uitsluitend ter plaatse van de aanduiding **'specifieke bouwaanduiding -****nieuwbouw'**een vrijstaand woonhuis wordt gebouwd met een goothoogte van niet meer dan 4 m en een bouwhoogte van niet meer dan 9 m;\nb.  **17.2.1 onder h** en toestaan dat de goothoogte van een hoofdgebouw wordt vergroot tot niet meer dan 6 m;\nc.  **17.2.1 onder i**en toestaan dat de bouwhoogte wordt vergroot met niet meer dan 1 m;\nd.  **17.2.1 onder j** en toestaan dat de dakhelling wordt verkleind tot niet minder dan 0\u2070dan wel dat een hoofdgebouw (gedeeltelijk) wordt voorzien van een plat dak;\ne.  **17.2.1 onder j**en toestaan dat ten behoeve van afwijkende dakvormen de dakhelling wordt verhoogd;\nf.  **17.2.2 onder a** en toestaan dat een aanbouw, uitbouw of bijgebouw tot aan de voorgevel van het hoofdgebouw of het verlengde daarvan wordt gebouwd.\ng.  **17.2.2 onder c** en toestaan dat bij de huisvesting van twee huishoudens in \u00e9\u00e9n woonhuis, per huishouden een oppervlakte van 30 m\u00b2 is toegestaan en dat deze oppervlakte naar rato kan worden vermeerderd tot ten hoogste 60 m\u00b2 bij een woonhuis met een inhoud van 800 m\u00b3;\nh.  **17.2.2 onder d**en toestaan dat de bouwhoogte ten behoeve van architectonische verfraaiing wordt verhoogd tot niet meer dan 7 m.\n\n##### 17.4.1 Afwegingskader\n\nEen in **17.4** genoemde ontheffing kan worden verleend indien geen onevenredige aantasting plaatsvindt van:\n\na.  het straat- en bebouwingsbeeld;\nb.  een goede woonsituatie;\nc.  de verkeersveiligheid\nd.  de gebruiksmogelijkheden van de aangrenzende gronden;\ne.  de sociale veiligheid;\nf.  de externe veiligheid.\n\n##### 17.4.2 Procedure\n\nVoor een besluit tot ontheffing geldt de in **25.1** vermelde voorbereidingsprocedure.\n\n#### 17.5 Specifieke gebruiksregels\n\n##### 17.5.1 Strijdig gebruik\n\nTot een met de bestemming strijdig gebruik als bedoeld in **21.1**, wordt in ieder geval gerekend:\n\na.  de bewoning van vrijstaande bijgebouwen;\nb.  de recreatieve bewoning van bijgebouwen;\nc.  het gebruik van gronden voor de opslag van onbruikbare of althans aan hun oorspronkelijk gebruik onttrokken voertuigen, schroot, afbraak- en bouwmaterialen, vuil- en afvalstoffen, behoudens de opslag die geschiedt in het kader van het normale gebruik.\n\n##### 17.5.2 Aan-huis-verbonden beroep\n\nEen aan-huis-verbonden beroep is toegestaan, met dien verstande dat:\n\na.  ten hoogste 40% van de gezamenlijke oppervlakte van het woonhuis met de daarbij behorende bijgebouwen mag worden gebruikt ten behoeve van het aan-huis-verbonden beroep, met dien verstande dat deze gezamenlijke oppervlakte nimmer meer bedraagt dan 50 m\u00b2;\nb.  de uitstraling als woning intact blijft;\nc.  het gebruik geen nadelige gevolgen heeft voor het woon- en leefmilieu;\nd.  het gebruik geen nadelige gevolgen heeft op de normale ontwikkeling van het verkeer en geen nadelige toename van de parkeerbehoefte veroorzaakt;\ne.  geen detailhandel is toegestaan.\n\n#### 17.6 Ontheffing van de gebruiksregels\n\nBurgemeester en wethouders kunnen ontheffing verlenen van het bepaalde in:\n\na.  **17.1** ten behoeve van de huisvesting van twee huishoudens, mits het aantal woningen niet wordt vergroot, de inhoud van het woonhuis niet minder is dan 500 m\u00b3 en de uiterlijke verschijningsvorm wordt gehandhaafd.\n\n##### 17.6.1 Afwegingskader\n\nEen in **17.6** genoemde ontheffing kan worden verleend indien geen onevenredige aantasting plaatsvindt van:\n\na.  het straat- en bebouwingsbeeld;\nb.  de milieusituatie;\nc.  de verkeersveiligheid\nd.  de gebruiksmogelijkheden van de aangrenzende gronden;\ne.  de sociale veiligheid;\nf.  de externe veiligheid.\n\n##### 17.6.2 Procedure\n\nVoor een besluit tot ontheffing geldt de in **25.1** vermelde voorbereidingsprocedure.\n\n#### 17.7 Aanlegvergunning\n\nTer plaatse van de aanduiding **'bodem'**is het verboden zonder of in afwijking van een schriftelijke vergunning van burgemeester en wethouders (aanlegvergunning) de volgende andere-werken of werkzaamheden uit te voeren:\n\na.  grondbewerkingen dieper dan 0,3 m onder het maaiveld;\nb.  het graven, dempen, dan wel verdiepen, vergroten of anderszins herprofileren van waterlopen, sloten en greppels;\nc.  het aanleggen van leidingen dieper dan 0,3 m onder het maaiveld.\n\n##### 17.7.1 Uitzondering\n\nHet in**17.7**vervatte verbod is niet van toepassing op werken en werkzaamheden die:\n\na.  het normale beheer, onderhoud en/of de normale exploitatie betreffen;\nb.  reeds legaal in uitvoering zijn op het tijdstip van het van kracht worden van dit plan.\n\n### artikel 18 Waarde - Archeologie\n\n#### 18.1 Bestemmingsomschrijving\n\nDe voor **'Waarde - Archeologie'** aangewezen gronden zijn, behalve voor de daar voorkomende bestemming (basisbestemming), primair bestemd voor het behoud, de bescherming en/of het herstel van de voorkomende archeologische waarden.\n\n#### 18.2 Bouwregels\n\nOp de voor **'Waarde - Archeologie'**aangewezen gronden mag niet worden gebouwd.\n\n##### 18.2.1 Uitzondering\n\nHet bepaalde in **18.2**is niet van toepassing op:\n\na.  werken en bouwprojecten met een oppervlakte van niet meer dan 100 m\u00b2;\nb.  activiteiten waarvoor geen of een lichte bouwvergunning vereist is;\nc.  bouwprojecten waarvoor een reguliere bouwvergunning is verleend en waarbij een rapport is overlegd waarin de archeologische waarde van het terrein in voldoende mate is vastgesteld.\n\n#### 18.3 Ontheffing van de bouwregels\n\nBurgemeester en wethouders kunnen ontheffing verlenen van het bepaalde in **18.2**en toestaan dat wordt gebouwd ten dienste van en conform de bestemming.\n\n##### 18.3.1 Afwegingskader\n\nEen in **18.3**genoemde ontheffing kan slechts worden verleend indien de archeologische waarde niet onevenredig wordt aangetast hetgeen kan blijken uit een rapport waarin de archeologische waarde van het terrein in voldoende mate is vastgesteld.\n\n##### 18.3.2 Procedure\n\nVoor een besluit tot ontheffing geldt de in25.1vermelde voorbereidingsprocedure.\n\n#### 18.4 Aanlegvergunning\n\n##### 18.4.1 Verbod\n\nHet is verboden zonder of in afwijking van een schriftelijke vergunning van burgemeester en wethouders (aanlegvergunning) de volgende andere-werken of werkzaamheden uit te voeren:\n\na.  het uitvoeren van grondbewerkingen dieper dan 0,3 m onder het maaiveld;\nb.  het graven, dempen, dan wel verdiepen, vergroten of anderszins herprofileren van waterlopen, sloten en greppels;\nc.  het aanbrengen van verhardingen en/of verharde oppervlakten anders dan een bouwwerk;\nd.  het aanleggen van leidingen dieper dan 0,3 m onder het maaiveld.\n\n##### 18.4.2 Uitzondering\n\nHet in **18.4.1**vervatte verbod is niet van toepassing op andere-werken en werkzaamheden die:\n\na.  het normale beheer, onderhoud en/of de normale exploitatie betreffen;\nb.  reeds legaal in uitvoering zijn op het tijdstip van het van kracht worden van dit plan;\nc.  betrekking hebben op de in **18.2.1** genoemde (bouw)werkzaamheden:\nd.  de archeologische waarde niet onevenredig aantasten, hetgeen kan blijken uit een rapport waarin de archeologische waarde van het terrein in voldoende mate is vastgesteld.\n\n##### 18.4.3 Afwegingskader aanlegvergunning\n\na.  Een in **18.4.1**genoemde vergunning kan slechts worden verleend indien door de werken of werkzaamheden of door de direct of indirect te verwachten gevolgen daarvan geen onevenredige afbreuk wordt gedaan aan de archeologische waarden, hetgeen dient te blijken uit een rapport waarin de archeologische waarde van het terrein in voldoende mate is vastgesteld.\nb.  Een rapport als bedoeld onder a is niet noodzakelijk indien naar het onderdeel van burgemeester en wethouders de archeologische waarde van de gronden in andere beschikbare informatie afdoende is vastgesteld. Deze informatie wordt dan ook als een rapport beschouwd.\n\n## hoofdstuk 3 Algemene regels\n\n### artikel 20 Anti-dubbeltelbepaling\n\nGrond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, blijft bij de beoordeling van latere bouwplannen buiten beschouwing.\n\n### artikel 21 Algemene gebruiksregels\n\n#### 21.1 Strijdig gebruik\n\nHet is verboden de gronden en bouwwerken te gebruiken of te laten gebruiken op een wijze of tot een doel, strijdig met de aan de grond gegeven bestemming.\n\nOnder een gebruik strijdig met de bestemming wordt in ieder geval verstaan:\n\na.  het gebruiken of het laten gebruiken van gebouwen ten behoeve van een seksinrichting.\n\n#### 21.2 Ontheffing\n\nBurgemeester en wethouders verlenen ontheffing van het bepaalde **21.1** indien strikte toepassing van de verbodsbepalingen zou leiden tot een beperking van het meest doelmatige gebruik, die niet door dringende redenen wordt gerechtvaardigd.\n\n### artikel 22 Algemene ontheffingsregels\n\n#### 22.1 Ontheffingsbevoegdheid\n\nBurgemeester en wethouders kunnen ontheffing verlenen van:\n\na.  de bij recht in de regels gegeven maten, afmetingen, percentages tot niet meer dan 10% van die maten, afmetingen en percentages;\nb.  de bestemmingsregels en toestaan dat het beloop of het profiel van wegen of de aansluiting van wegen onderling in geringe mate wordt aangepast, indien de verkeersveiligheid en/of -intensiteit daartoe aanleiding geven;\nc.  de bestemmingsregels met het oog op de aanpassing aan de werkelijke afmetingen van het terrein mits de structuur van het plan niet wordt aangetast en de ontheffing gewenst en noodzakelijk wordt geacht voor de juiste verwezenlijking van het plan;\nd.  de bestemmingsregels ten aanzien van de bouwhoogte van andere-bouwwerken en toestaan dat de bouwhoogte wordt vergroot tot niet meer dan 10 m;\ne.  de bestemmingsregels ten aanzien van de bouwhoogte van andere-bouwwerken en toestaan dat de bouwhoogte van kunstwerken en van zend-, ontvang- en/of sirenemasten wordt vergroot tot niet meer dan 40 m;\nf.  de bestemmingsregels en toestaan dat de grenzen van het bouwvlak naar de buitenzijde worden overschreden door:\n    1.  plinten, pilasters, kozijnen, gevelversieringen, ventilatiekanalen en schoorstenen;\n    2.  gevel- en kroonlijsten en overstekende daken;\n    3.  (hoek)erkers over maximaal de halve gevelbreedte, ingangspartijen, luifels, balkons en galerijen, mits de bouwvlakgrens met niet meer dan 1,50 m wordt overschreden;\ng.  het bepaalde over de afstand van uitbouwen tot aan de voorgevel en het verlengde daarvan voor het bouwen van (hoek)erkers, mits de diepte van de (hoek-)erker, gemeten uit de zijgevel, niet meer bedraagt dan 1,50 m;\nh.  het bepaalde ten aanzien van de maximale bouwhoogte van gebouwen en toestaan dat de bouwhoogte van de gebouwen wordt vergroot ten behoeve van plaatselijke verhogingen, zoals schoorstenen, luchtkokers, liftkokers en lichtkappen.\ni.  de bestemmingsregels ten behoeve van het gebruik, de aanleg en de bouw van een paardenbak, met dien verstande dat:\n    1.  de paardenbak dient te worden geplaatst op een perceel waar sprake is van een woonfunctie (al dan niet als bedrijfswoning dan wel als recreatiewoning), en wel achter de voorgevelrooilijn van de woning aansluitend aan de bestaande bebouwing, dan wel;\n    2.  indien het gestelde onder 1 ruimtelijk gezien onmogelijk is, mag de paardenbak direct aansluitend aan de achterzijde van het bouwperceel worden geplaatst, dan wel achter de voorgevelrooilijn van de (bedrijfs/recreatie) woning;\n    3.  de afstand tussen de paardenbak en de (bedrijfs/recreatie)woning van derden niet minder mag zijn dan 25 m;\n\n*   voor wat betreft aantallen en maatvoering van de paardenbak geldt dat:\n    1.  per woning mag niet meer dan 1 paardenbak worden gerealiseerd;\n    2.  de oppervlakte van de paardenbak mag niet meer dan 800 m\u00b2bedragen bij een aaneengesloten perceelsoppervlakte van meer dan 0,5 ha dan wel, bij een aaneengesloten perceelsoppervlakte van meer dan 1 ha, niet meer dan 1.200 m\u00b2;\n*   voor wat betreft stapmolens bij een paardenbak geldt dat:\n    1.  een stapmolen uitsluitend mag worden gerealiseerd op een perceel met een aaneengesloten perceelsoppervlakte van meer dan 0,5 ha;\n    2.  de buitendiameter niet meer dan 14 m mag bedragen, dan wel indien sprake is van het bedrijfsmatig houden van paarden, niet meer dan 20 m;\n    3.  de spilhoogte niet meer dan 3 m mag bedragen;\n*   voor wat betreft omheiningen bij een paardenbak geldt dat de bouwhoogte niet meer dan 1,8 m mag bedragen;\n*   voor wat betreft lichtmasten bij een paardenbak geldt dat:\n    1.  de bouwhoogte niet meer dan 6 m mag bedragen;\n    2.  de afstand tot gebieden welke in het kader van de Natuurbeschermingswet 1998 als beschermde gebieden moeten worden aangemerkt ten minste 100 m dient te bedragen.\n\n#### 22.2 Afwegingskader\n\nEen in**22.1**genoemde ontheffing kan worden verleend indien geen onevenredige aantasting plaatsvindt van:\n\na.  het straat- en bebouwingsbeeld;\nb.  de woonsituatie;\nc.  de verkeersveiligheid;\nd.  de milieusituatie;\ne.  de gebruiksmogelijkheden van de aangrenzende gronden;\nf.  de sociale veiligheid;\n\nen voor wat betreft de in **22.1 onder i**vermelde ontheffing:\n\ng.  de landschappelijke en/of natuurlijke waarden;\nh.  in aanvulling op het bepaalde **onder g**, van de natuurlijke waarden van gebieden waarvoor bovendien geldt dat bos-compensatie aan de orde is;\ni.  in aanvulling op het bepaalde **onder g en h**, van de natuurlijke waarden van gebieden welke in het kader van de Natuurbeschermingswet 1998 als beschermde gebieden moeten worden aangemerkt, waarbij geen sprake mag zijn van mogelijk (significant) negatieve gevolgen;\nj.  de archeologische waarden, waarbij in elk geval geldt dat realisatie binnen gronden met de bestemming archeologisch waardevol gebied dan wel met de aanduiding archeologisch monument; uitsluitend kan indien daartegen uit hoofde van de bescherming van de archeologische en/of cultuurhistorische waarde geen bezwaar bestaat en nadat een erkend archeoloog daaromtrent is gehoord;\n\nen uitsluitend indien:\n\nk.  de belangen van gebruikers dan wel eigenaren van aangrenzende gronden niet onevenredig worden geschaad, waarbij in elk geval aandacht dient te worden besteed aan de aspecten geur-, stof-, geluid- en lichthinder;\nl.  sprake is van een goede landschappelijke inpassing, waarbij aandacht wordt besteed aan kleurstelling (donker) en materiaalgebruik (zo mogelijk hout) van de omheining alsmede aan de beplantingssoorten (inheems);\nm.  sprake is van een goede drainage;\nn.  geen onevenredige schade wordt toegebracht aan het milieu.\n\n#### 22.3 Procedure\n\nVoor een besluit tot ontheffing geldt de in **25.1** vermelde voorbereidingsprocedure.\n\n### artikel 23 Algemene aanduidingsregels\n\n#### 23.1 bodem\n\n##### 23.1.1 Aanduidingsomschrijving\n\nTer plaatse van de aanduiding **bodem**geldt dat met het oog op de volksgezondheid de in **9.4** en **17.7** opgenomen regels gelden.\n\n#### 23.2 vrijwaringszone - molenbiotoop\n\nDe op de plankaart voor **vrijwaringszone - molenbiotoop**aangegeven gronden zijn, onverminderd het in deze regels bepaalde ten aanzien van de voor deze gronden overige geldende bestemmingen, mede bestemd voor het beschermen van de functie van de in dit gebied voorkomende molen als werktuig en van zijn waarde als landschapsbepalend element.\n\n##### 23.2.1 Bouwregels\n\nOp de in **23.2** bedoelde gronden mogen binnen een straal van 100 tot 400 m, gerekend vanaf het middelpunt van de molen, geen bebouwing worden opgericht hoger dan 4,30 m, waarbij geldt dat deze hoogtemaat mag worden vermeerderd met 1/74 m voor elke meter dat de bouwwerken buiten de 100 m worden gebouwd; tenzij een grotere bouwhoogte aanwezig is, in welk geval de bouwhoogte, zoals die bestond op het tijdstip van de terinzagelegging van het ontwerp van dit plan, gehandhaafd mag worden;\n\n##### 23.2.2 Ontheffing\n\nBurgemeester en wethouders kunnen ontheffing verlenen van het bepaalde in **23.2.1** ten behoeve van het bouwen van hogere bouwwerken, indien door die bouwwerken de belangen van de betreffende molen als werktuig niet in onevenredige mate worden geschaad, waartoe burgemeester en wethouders gehouden zijn aan de Gelderse Molenverordening.\n\n##### 23.2.3 Procedure\n\nVoor een besluit tot ontheffing geldt de in **25.1** vermelde voorbereidingsprocedure.\n\n##### 23.2.4 Aanlegvergunning\n\n###### a Verbod\n\nHet is verboden op of in de tot **vrijwaringszone - molenbiotoop**aangeduide gronden zonder of in afwijking van een schriftelijke vergunning van burgemeester en wethouders (aanlegvergunning) de volgende andere-werken en/of werkzaamheden, geen normale onderhouds- of exploitatiewerkzaamheden zijnde, uit te voeren:\n\na.  binnen een straal van 100 tot 400 m, gerekend vanaf het middelpunt van de molen, mogen geen bomen, heesters en andere opgaande beplantingen hoger dan 4,30 m worden geplant, waarbij geldt dat deze hoogtemaat mag worden vermeerderd met 1/74 m voor elke meter dat de beplantingen buiten de 100 m worden aangebracht.\n\n###### b Afwegingskader\n\nDe **onder a** bedoelde vergunning kan slechts worden verleend, indien door die werken de belangen van de betreffende molen als werktuig niet in onevenredige mate worden geschaad, waartoe burgemeester en wethouders gehouden zijn aan de Gelderse Molenverordening.\n\n### artikel 24 Overige regels\n\n#### 24.1 Werking wettelijke regelingen\n\nDe wettelijke regelingen waarnaar in de regels van dit plan wordt verwezen, gelden zoals deze luiden op het moment van vaststelling van het plan.\n\n#### 24.2 Uitsluiting aanvullende werking bouwverordening\n\nDe regels van de bouwverordening ten aanzien van onderwerpen van stedenbouwkundige aard blijven overeenkomstig het gestelde in artikel 9 lid 2 van de Woningwet buiten toepassing, behoudens ten aanzien van de volgende onderwerpen:\n\na.  de bereikbaarheid van gebouwen voor wegverkeer;\nb.  de bereikbaarheid van gebouwen voor gehandicapten;\nc.  het bouwen bij hoogspanningsleidingen en ondergrondse hoofdtransportleidingen;\nd.  de parkeergelegenheid en laad- en losmogelijkheden;\ne.  de ruimte tussen bouwwerken.\n\n### artikel 25 Algemene procedureregels\n\n#### 25.1 Ontheffing of nadere eis\n\nVoor een besluit tot verlening van ontheffing of het stellen van een nadere eis geldt de volgende voorbereidingsprocedure:\n\na.  een ontwerpbesluit ligt, met bijhorende stukken, gedurende twee weken ter inzage;\nb.  de terinzagelegging wordt vooraf bekend gemaakt in \u00e9\u00e9n of meer dag-, nieuws of huis-aan-huisbladen of op een andere geschikte wijze;\nc.  de bekendmaking houdt mededeling in van de bevoegdheid voor belanghebbenden tot het naar voren brengen van zienswijzen gedurende de **onder a** genoemde termijn;\nd.  burgemeester en wethouders delen aan hen die zienswijzen naar voren hebben gebracht de beslissing daaromtrent mede.\n\n## hoofdstuk 4 Overgangs- en slotregels\n\n### artikel 26 Overgangsrecht\n\n#### 26.1 Bouwwerken\n\nEen bouwwerk dat op het tijdstip van inwerkingtreding van het bestemmingsplan aanwezig of in uitvoering is, dan wel gebouwd kan worden krachtens een bouwvergunning, en afwijkt van het plan, mag, mits deze afwijking naar aard en omvang niet wordt vergroot,\n\na.  gedeeltelijk worden vernieuwd of veranderd;\nb.  na het teniet gaan ten gevolge van een calamiteit geheel worden vernieuwd of veranderd, mits de aanvraag van de bouwvergunning wordt gedaan binnen twee jaar na de dag waarop het bouwwerk teniet is gegaan.\n\n#### 26.2 Ontheffing\n\nBurgemeester en wethouders kunnen eenmalig ontheffing verlenen van **26.1**voor het vergroten van de inhoud van een bouwwerk als bedoeld in het eerste lid met maximaal 10%.\n\n##### 26.2.1 Procedure\n\nVoor een besluit tot ontheffing geldt de in **25.1** vermelde voorbereidingsprocedure.\n\n#### 26.3 Uitzondering op het overgangsrecht bouwwerken\n\nHet bepaalde in **26.1** is niet van toepassing op bouwwerken die weliswaar bestaan op het tijdstip van inwerkingtreding van het plan, maar zijn gebouwd zonder vergunning en in strijd met het daarvoor geldende plan, daaronder begrepen de overgangsbepaling van dat plan.\n\n#### 26.4 Gebruik\n\nHet gebruik van grond en bouwwerken dat bestond op het tijdstip van inwerkingtreding van het bestemmingsplan en hiermee in strijd is, mag worden voortgezet, behoudens voor zover uit de Richtlijnen 79/409/EEG en 92/43/EEG van de Raad van de Europese Gemeenschappen van 2 april 1979 inzake het behoud van de vogelstand onderscheidenlijk van 21 mei 1992 inzake de instandhouding van de natuurlijke habitats en de wilde flora en fauna, beperkingen voortvloeien ten aanzien van ten tijde van de inwerkingtreding van het bestemmingsplan bestaand gebruik.\n\n#### 26.5 Strijdig gebruik\n\na.  Het is verboden het met het bestemmingsplan strijdige gebruik, bedoeld in **26.4**, te veranderen of te laten veranderen in een ander met dat plan strijdig gebruik, tenzij door deze verandering de afwijking naar aard en omvang wordt verkleind.\nb.  Indien het gebruik, bedoeld in **26.4**, na het tijdstip van inwerkingtreding van het plan voor een periode langer dan een jaar wordt onderbroken, is het verboden dit gebruik daarna te hervatten of te laten hervatten.\n\n#### 26.6 Uitzondering op het overgangsrecht gebruik\n\nHet bepaalde in **26.4** is niet van toepassing op het gebruik dat reeds in strijd was met het voorheen geldende bestemmingsplan, daaronder begrepen de overgangsbepalingen van dat plan.\n\n### artikel 27 Slotregel\n\nDeze regels worden aangehaald als:\n\n\"**Regels van het bestemmingsplan Vaassen Zuid en West**\"\n\njuni 2009.\n\nAldus vastgesteld door de Raad van de gemeente Epe in de vergadering  \nd.d. 14 mei 2009.\n\n, Voorzitter\n\n, Griffier",
            "temporaryParts": [],
            "document_type": "Bestemmingsplan",
            "document_type_description": "Het bestemmingsplan maakt tijdelijk onderdeel uit van het omgevingsplan van de gemeente en bevat voor een deel van het grondgebied een deel van de regels over de fysieke leefomgeving.",
            "established_date": "2010-08-23"
        }
    ],
    "zoning_metadata": {
        "bestemmingsvlakken": [
            "Waarde - Archeologie",
            "Tuin",
            "Wonen"
        ],
        "maatvoeringen": [
            {
                "name": "maximum goothoogte (m)",
                "value": 4
            },
            {
                "name": "maximum bouwhoogte (m)",
                "value": 9
            }
        ]
    }
}